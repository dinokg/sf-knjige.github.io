<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>5. GORNJA STRANA
<P>&nbsp;&nbsp;&nbsp;&nbsp;&nbsp;TRANTOR... Gotovo da nikad, živopisno, nije bio predstavljen kao svet viđen iz svemira. Već mnogo vekova bio je u opštu svest čovečanstva utisnut kao zasvođen svet, nalik kakvoj ljudskoj košnici. Postojala je, međutim, i njegova spoljašnja strana; još ima holografskih snimaka načinjenih iz svemira, koji planetu prikazuju u različitim stepenima pojedinosti (vidi ilustracije 14 i 15). Treba, stoga, imati u vidu da su površine iznad svodova, kao i međuprostori ogromnog grada i atmosfera iznad njih - ono što se u svoje vreme nazivalo Gornjom stranom - predstavljali...
<BR>
<BR>&nbsp;&nbsp;&nbsp;&nbsp;&nbsp;ENCIKLOPEDIJA GALAKTIKA
<BR>
<BR>&nbsp;&nbsp;&nbsp;&nbsp;&nbsp;21.
<BR>&nbsp;&nbsp;&nbsp;&nbsp;&nbsp;Ipak, narednog dana Hari Seldon se opet obreo u biblioteci. Pre svega, bilo je tu obećanje koje je dao Haminu. Obećao mu je da će pokušati, i sada nije mogao sebi dopustiti da to učini sa pola srca. Pored toga, i samom je sebi nešto dugovao. Najzad, nikako se nije mogao pomiriti sa porazom. Ne, bar, na samom početku. Ne, bar, dok je još sa dosta pouzdanja mogao sebi reći da sledi bar neki trag.
<BR>&nbsp;&nbsp;&nbsp;&nbsp;&nbsp;I tako, zurio je u spisak knjiga koje još nije proučio, nastojeći da odredi koja bi mu od njih, od te jedva svarljive količine, mogla, nekim slučajem, najviše koristiti. Upravo je zaključio da odgovor glasi 'nijedna od njih ponaosob', odlučivši, istovremeno, da je jedino rešenje da prelista svaku od njih, kad začu tiho kucanje na zidu udubljenja u kome je sedeo.
<BR>&nbsp;&nbsp;&nbsp;&nbsp;&nbsp;On podiže pogled i ugleda smeteno lice Lisunga Rande, kako zuri u njega kroz otvor niše. Seldon je već poznavao Randu; s njim ga je upoznala Dors (kao i sa još nekim osobama), pa su, čak, u nekoliko navrata, i zajedno obedovali.
<BR>&nbsp;&nbsp;&nbsp;&nbsp;&nbsp;Randa, nastavnik psihologije, bio je čovek omanjeg rasta, nizak i debeljuškast, s okruglim i vedrim licem i gotovo večitim osmehom. Imao je žućkast ten i uske oči, toliko karakteristične za ljude na milionima svetova. Ljudi tog soja bili su Seldonu veoma dobro poznati, budući da je među njima bio popriličan broj izvanrednih matematičara, a takođe, često je imao priliku da vidi i njihove holograme. Ipak, na Helikonu nikada nije sreo nijednog od tih Istočnjaka. (Tako su ih nazivali po navici, mada niko nije znao zbog čega; bilo je govora o tome da taj naziv nije bio baš omiljen među samim Istočnjacima, mada nikome nije bilo jasno zbog čega.)
<BR>&nbsp;&nbsp;&nbsp;&nbsp;&nbsp;"Ima nas na milione na Trantoru", objasnio mu je Randa, smešeći se bez i najmanje primese samosvesnosti, budući da Seldon, kada su se prvi put sreli, nije uspeo da prikrije svoje iznenađenje. "Naći ćete ovde i podosta Južnjaka - tamne boje kože, sa kratkom kovrdžavom kosom. Da li ste već upoznali nekog od njih?"
<BR>&nbsp;&nbsp;&nbsp;&nbsp;&nbsp;"Na Helikonu nisam imao prilike", promrmlja Seldon.
<BR>&nbsp;&nbsp;&nbsp;&nbsp;&nbsp;"Znači, dakle, na Helikonu su svi Zapadnjaci? Baš glupavo! Ali nije važno. Postoje razne vrste." (On prepusti Seldonu da razmišlja o činjenici da su postojali Istočnjaci, Južnjaci i Zapadnjaci, ali ne i Severnjaci. Pokušao je, potom, da odgovor na to pronađe u knjigama koje je proučavao, ali bez ikakvog uspeha.)
<BR>&nbsp;&nbsp;&nbsp;&nbsp;&nbsp;Sada ga je, međutim, Randino dobrodušno lice posmatralo sa gotovo dirljivom zabrinutošću. "Jeste li dobro, Seldone?" upita on.
<BR>&nbsp;&nbsp;&nbsp;&nbsp;&nbsp;Seldon se zablenu u njega. "Jesam, naravno. A zbog čega ne bih bio?"
<BR>&nbsp;&nbsp;&nbsp;&nbsp;&nbsp;"Samo sam sledio zvuke, prijatelju. Stenjali ste."
<BR>&nbsp;&nbsp;&nbsp;&nbsp;&nbsp;"Stenjao?" Seldon ga odmeri pogledom punim neverice, i izvesne povređenosti.
<BR>&nbsp;&nbsp;&nbsp;&nbsp;&nbsp;"Dabome, ne odveć glasno. Otprilike ovako", Randa stisne zube i iz dubine grla ispusti prigušen, mada oštar zvuk. "Ali ukoliko mi se samo pričinilo, molim vas da me izvinite zbog ovog mog nenamernog upada. Još jednom, molim vas, izvinite."
<BR>&nbsp;&nbsp;&nbsp;&nbsp;&nbsp;Seldon odmahnu glavom. "Sve je u redu, Lisunže. Ponekad, zaista, kako su mi već rekli, ispuštam slične zvuke. Ali uveravam vas da to činim sasvim nesvesno. Prosto, dođe mi samo od sebe."
<BR>&nbsp;&nbsp;&nbsp;&nbsp;&nbsp;"A da li vam je, možda, poznato zbog čega do toga dolazi?"
<BR>&nbsp;&nbsp;&nbsp;&nbsp;&nbsp;"Jeste. Usled osećanja osujećenosti. Osujećenosti."
<BR>&nbsp;&nbsp;&nbsp;&nbsp;&nbsp;Randa se naže prema Seldonu i još više spusti glas. "Smetamo ljudima ovde. Hajdete, pođimo u salon pre no što nas odavde izbace."
<BR>&nbsp;&nbsp;&nbsp;&nbsp;&nbsp;U salonu, pošto su naručili dva topla napitka, Randa nastavi: "Mogu li vas zapitati, naprosto iz profesionalne zainteresovanosti, zbog čega se osećate osujećenim."
<BR>&nbsp;&nbsp;&nbsp;&nbsp;&nbsp;Seldon sleže ramenima. "Zbog čega se bilo ko, uopšte, oseća osujećenim? Nastojim da obavim nešto, u čemu ne postižem ama baš nikakav napredak."
<BR>&nbsp;&nbsp;&nbsp;&nbsp;&nbsp;"Ali vi ste matematičar, Hari. Zbog čega bi bilo šta u istorijskoj biblioteci izazivalo u vama osećanje osujećenosti?"
<BR>&nbsp;&nbsp;&nbsp;&nbsp;&nbsp;"A šta ste vi radili tamo?"
<BR>&nbsp;&nbsp;&nbsp;&nbsp;&nbsp;"Išao sam prečicom ka mestu na kome sam se uputio, kada sam začuo kako... stenjete. Sada, vidite", nasmeja se on, "Više uopšte nije reč o prečici, već o mom ozbiljnom zastanku, zbog čega se, dakako, nipošto ne žalim."
<BR>&nbsp;&nbsp;&nbsp;&nbsp;&nbsp;"I ja bih želeo da sam samo prolazio pokraj istorijske biblioteke... Međutim, nastojim da rešim neki matematički problem za koji su mi potrebna neka znanja iz istorije, mada, bojim se, nikako da se uhvatim ukoštac s njim."
<BR>&nbsp;&nbsp;&nbsp;&nbsp;&nbsp;Randa se zagleda u Seldona s neuobičajeno svečanim izrazom lica, a onda reče: "Oprostite mi, ali moram rizikovati da vas povredim. Znate, potražio sam u kompjuteru podatke o vama."
<BR>&nbsp;&nbsp;&nbsp;&nbsp;&nbsp;"Podatke o meni?" Seldon razrogači oči. Bilo je sasvim očito da se ozbiljno naljutio.
<BR>&nbsp;&nbsp;&nbsp;&nbsp;&nbsp;"Eto, povredio sam vas. Međutim, znate, moj stric je takođe matematičar. Možda ste, čak, čuli za njega: Kijangtov Randa."
<BR>&nbsp;&nbsp;&nbsp;&nbsp;&nbsp;Seldon ostade bez daha. "Vi ste rođak tog Rande?"
<BR>&nbsp;&nbsp;&nbsp;&nbsp;&nbsp;"Tako je. On je stariji brat mog oca, i bio je veoma nezadovoljan mnome što nisam pošao njegovim stopama - znate, nije imao dece. Pomislio sam da bi mu moglo biti milo što sam se upoznao s jednim matematičarem i poželeo sam da se, ukoliko to bude moguće, pohvalim poznanstvom s vama, te sam otišao u matematičku biblioteku da pogledam šta bih mogao pronaći o vama."
<BR>&nbsp;&nbsp;&nbsp;&nbsp;&nbsp;"Tako... Znači, zbog toga ste tamo bili. Pa, žao mi je. Pretpostavljam da niste pronašli ništa čime biste se mogli hvalisati."
<BR>&nbsp;&nbsp;&nbsp;&nbsp;&nbsp;"Grešite. Naprotiv, bio sam impresioniran. Istina, nisam baš bio u stanju da se razaberem u pogledu onoga što čini suštinu vaših radova, ali ipak, shvatio sam da podaci govore sve najbolje o vama. A kada sam pregledao najnovije vesti, ustanovio sam da ste učestvovali na Dekadnoj konvenciji početkom ove godine. I tako... Ali šta zapravo znači 'psihoistorija'? Očigledno, prvi deo kovanice ozbiljno podstiče moje zanimanje."
<BR>&nbsp;&nbsp;&nbsp;&nbsp;&nbsp;"Vidim da vam je reč 'psiho' posebno zapela za oko."
<BR>&nbsp;&nbsp;&nbsp;&nbsp;&nbsp;"Ukoliko sasvim ne grešim, čini mi se da nastojite da proračunate buduće tokove istorije."
<BR>&nbsp;&nbsp;&nbsp;&nbsp;&nbsp;Seldon umorno klimnu. "To je, manje ili više, ono čemu se psihoistorija bavi, ili bar, čime nastoji da se pozabavi."
<BR>&nbsp;&nbsp;&nbsp;&nbsp;&nbsp;"Ali u pitanju je, zapravo nešto ozbiljno?" Randa se nasmeši.
<BR>&nbsp;&nbsp;&nbsp;&nbsp;&nbsp;"Ne bacate li, zapravo, samo štapiće?"
<BR>&nbsp;&nbsp;&nbsp;&nbsp;&nbsp;"Bacam štapiće?"
<BR>&nbsp;&nbsp;&nbsp;&nbsp;&nbsp;"Imao sam u vidu jednu igru kojom se deca zabavljaju na mojoj rodnoj planeti, Hopari. Igra se odnosi na predskazivanje budućnosti, i ukoliko ste pronicljiv momak možete je sasvim lepo iskoristiti. Recite, samo, nekoj majci da će joj kćer izrasti u lepoticu i da će se udati za nekog bogatuna, i smesta ćete od nje dobiti kolač, ili čak, neku paru. Razume se, neće čekati da proveri da li će se vaše predskazanje obistiniti da bi vas darivala; nagrada vam sledi samo zato što ste takvo predskazanje uopšte načinili."
<BR>&nbsp;&nbsp;&nbsp;&nbsp;&nbsp;"Shvatam... Ne, ne bacam štapiće. Psihoistorija vam je, zapravo, prilično apstraktna disciplina. U stvari, sasvim apstraktna. Nije je moguće, ni na koji način, praktično primeniti, osim..."
<BR>&nbsp;&nbsp;&nbsp;&nbsp;&nbsp;"Aha, tu smo. Izuzeci su uvek najinteresantniji."
<BR>&nbsp;&nbsp;&nbsp;&nbsp;&nbsp;"Osim što bih zaista voleo kada bih je učinio stvarno delatnom. Možda, ukoliko bih bolje poznavao istoriju..."
<BR>&nbsp;&nbsp;&nbsp;&nbsp;&nbsp;"Ah! Znači, zbog toga ste počeli da proučavate istoriju?"
<BR>&nbsp;&nbsp;&nbsp;&nbsp;&nbsp;"Tako je, ali me to još ni do čega nije dovelo", odvrati Seldon setno. "Toliko se toga tokom istorije zbilo, i toliko je malo o svemu tome rečeno."
<BR>&nbsp;&nbsp;&nbsp;&nbsp;&nbsp;"I zbog toga se osećate osujećenim?"
<BR>&nbsp;&nbsp;&nbsp;&nbsp;&nbsp;Seldon potvrdno klimnu.
<BR>&nbsp;&nbsp;&nbsp;&nbsp;&nbsp;"Ali Hari", primeti Randa, "ovde ste tek nekoliko nedelja!"
<BR>&nbsp;&nbsp;&nbsp;&nbsp;&nbsp;"Tako je, ali već sasvim dobro uviđam..."
<BR>&nbsp;&nbsp;&nbsp;&nbsp;&nbsp;"Besmisleno je bilo šta tvrditi posle samo nekoliko nedelja. Moguće je da čitav život provedete, da biste načinili tek neki maleni napredak! Moguće je, čak, da će biti potreban napor čitavih nekoliko naraštaja sposobnih matematičara da bi se načinio stvarni proboj."
<BR>&nbsp;&nbsp;&nbsp;&nbsp;&nbsp;"Svestan sam toga, Lisunže, ali to ipak ne čini da se bolje osećam. Želeo bih da sam, lično, načinim neki vidljivi napredak."
<BR>&nbsp;&nbsp;&nbsp;&nbsp;&nbsp;"Pa, neće vam pomoći ni to da sami sebe izluđujete! Ali ukoliko bi vam to pomoglo da se osetite bolje, dopustite mi da vam ukažem na primer jednog daleko manje složenog problema nego što je ljudska istorija - kojim se proučavaoci bave, bez ikakvog napretka, već ni sam ne znam koliko dugo vremena. Poznato mi je sve izbliza, jer se na tome radi upravo ovde na Univerzitetu, i jer jedan od mojih bliskih prijatelja neposredno u tome učestvuje. I vi govorite o osujećenosti! U stvari, vi i ne znate šta je prava osujećenost!"
<BR>&nbsp;&nbsp;&nbsp;&nbsp;&nbsp;"O čemu je reč?" Seldon odjednom oseti kako se u njemu budi radoznalost.
<BR>&nbsp;&nbsp;&nbsp;&nbsp;&nbsp;"O meteorologiji."
<BR>&nbsp;&nbsp;&nbsp;&nbsp;&nbsp;"Meteorologiji!" Seldon ne uspe da priguši blago razočaranje.
<BR>&nbsp;&nbsp;&nbsp;&nbsp;&nbsp;"Ne krivite lice. Evo, pogledajte i sami. Svaki naseljeni svet ima svoju atmosferu. Atmosfera svakog sveta ima određeni sastav; svaki svet ima svoje temperaturne razlike, svoju karakterističnu rotaciju i periode obilaska oko svoje matične zvezde; isto tako, i određeni stepen nagnutosti ose, kao i određeni odnos kopnenih i vodenih površina. Imamo dvadeset pet miliona svetova, i svaki je na svoj način osoben. Međutim, nikome još nije pošlo za rukom da iznađe neko opšte pravilo, koje bi važilo za sve njih."
<BR>&nbsp;&nbsp;&nbsp;&nbsp;&nbsp;"Razlog tome je što ponašanje atmosfere lako zapada u haotična stanja. To je svima poznato."
<BR>&nbsp;&nbsp;&nbsp;&nbsp;&nbsp;"Upravo to tvrdi i moj prijatelj, Jenar Legen. Upoznali ste ga."
<BR>&nbsp;&nbsp;&nbsp;&nbsp;&nbsp;Seldon se za trenutak zamisli. "Onaj visoki momak? Sa dugačkim nosem? Onaj što baš nije pričljiv?"
<BR>&nbsp;&nbsp;&nbsp;&nbsp;&nbsp;"Da, baš taj... A Trantor, pri svemu tome, predstavlja i zagonetku veću no bilo koji drugi svet. Prema starim zapisima, u prvim danima naseljavanja klimatske okolnosti na njemu bile su sasvim normalne. A onda, stanovništvo je stalo da se množi i gradovi da se dižu u sve većem broju; utrošak energije ubrzano je rastao, i sve je više toplote počelo da otiče u atmosferu... Područja prikrivena ledom su se smanjivala, oblaci postajali sve gušći, i klima je postajala sve gora. Zahvaljujući tome, krenulo se ispod površine, čime je bio započet zlokoban ciklus. Što su klimatski uslovi postajali gori, ljudi su se sve predanije ukopavali u zemlju, počevši, konačno, da zasvođuju nebo; klima se, za sve to vreme, sve više pogoršavala. Trantor je vremenom postao svet gotovo stalno prekriven oblacima, sa čestim kišama - ili, kada bi dovoljno zahladnelo, i snežnim padavinama. Problem je bio u tome što nikome nije polazilo za rukom da ustanovi zbog čega se sve to događa. Nikome nije polazilo za rukom da objasni zbog čega se klima pogoršala, niti da bar u razumnoj meri uspe da, iz dana u dan, prognozira vremenske promene."
<BR>&nbsp;&nbsp;&nbsp;&nbsp;&nbsp;Seldon neodlučno sleže ramenima. "Zar je to baš toliko važno?"
<BR>&nbsp;&nbsp;&nbsp;&nbsp;&nbsp;"Za meteorologe to jeste važno. I zbog čega se oni, suočeni sa svojim problemom, ne bi smeli osećati osujećeni, bar onoliko koliko se vi osećate osujećenim kada je vaš problem u pitanju? Ne
<BR>&nbsp;&nbsp;&nbsp;&nbsp;&nbsp;smete biti toliko samoživi!"
<BR>&nbsp;&nbsp;&nbsp;&nbsp;&nbsp;Seldon se odjednom priseti oblaka i neprijatne promrzlosti na putu do Carske palate.
<BR>&nbsp;&nbsp;&nbsp;&nbsp;&nbsp;"Pa, šta su na kraju preduzeli u vezi s tim?" upita on.
<BR>&nbsp;&nbsp;&nbsp;&nbsp;&nbsp;"Pa, ovde na Univerzitetu razrađen je, u tom smislu, jedan veliki projekat, i Jenar Legen postao je deo istraživačke grupe. Prema njihovom mišljenju, ukoliko bi im pošlo za rukom da otkriju razloge za tako oštre vremenske promene na Trantoru, bili bi na najboljem putu da upoznaju suštinske zakone meteorologije uopšte. Legen za tim žudi s istom strašću s kojom vi žudite da otkrijete zakone te svoje psihoistorije. Iz tog razloga, upravo, postavio je neverovatnu zbirku svih vrsta instrumenata na Gornjoj strani... znate iznad ovih veštačkih svodova. Do sada, međutim, nije bilo nikakvog napretka. I ako je, bez ikakvog ishoda, toliko naraštaja uložilo toliko napora u istraživanje atmosfere, kako se, onda, vi možete žaliti što ništa niste postigli u svojim nastojanjima za nekoliko pukih nedelja?"
<BR>&nbsp;&nbsp;&nbsp;&nbsp;&nbsp;Randa je, dabome, bio u pravu, pomisli Seldon; zaista je grešio i bio nerazuman. Pa ipak... Ipak... Hamin bi bez sumnje taj naučnički neuspeh u rasvetljavanju jednog problema predstavio kao još jedan znak opšteg pogoršanja u ovim vremenima. Možda je, što se toga tiče, bio u pravu, s tim što je on na umu imao sveopšte pogoršanje i što je govorio u opštim okvirima. Što se njega lično tiče, Seldon nije osećao nikakvo umanjenje svojih sposobnosti i svojih mentalnih moći.
<BR>&nbsp;&nbsp;&nbsp;&nbsp;&nbsp;"Hoćete li da kažete da se ljudi penju na svodove i izlaze na otvoreno sa njihove spoljašnje strane?" upita on iznenada se zainteresovavši.
<BR>&nbsp;&nbsp;&nbsp;&nbsp;&nbsp;"Da. Izlaze na Gornju stranu. Dosta je zanimljivo. Najveći broj rođenih Trantoraca ne bi ni pomislio da to učini: jednostavno, ne vole da zalaze na Gornju stranu. Već na samu pomisao na tako nešto hvata ih vrtoglavica. Većina onih koji rade na tom meteorološkom projektu potiču sa Spoljnih svetova."
<BR>&nbsp;&nbsp;&nbsp;&nbsp;&nbsp;Seldon baci pogled kroz prozor, na travnjake i mali vrt univerzitetskog kruga, obasjane svelošću bez senki i neizložene prekomernoj žezi, i zamišljeno primeti: "Ne znam da li smem kriviti Trantorce što uživaju u svim pogodnostima zasvođenog sveta, ali pretpostavljam da bi puka radoznalost trebalo da bar neke među njima navede da se popnu na Gornju stranu... U svakom slučaju, ja osećam takvu radoznalost."
<BR>&nbsp;&nbsp;&nbsp;&nbsp;&nbsp;"Mislite li time da kažete da bi vas zanimalo da pogledate Gornju stranu?"
<BR>&nbsp;&nbsp;&nbsp;&nbsp;&nbsp;"Pa, verujem da bi me zanimalo. Kako se može dospeti na Gornju stranu?"
<BR>&nbsp;&nbsp;&nbsp;&nbsp;&nbsp;"Ništa lakše. Popnete se liftom, otvorite jedna vrata, i tu ste. Ja sam već bio tamo gore. Sve je nekako... drukčije."
<BR>&nbsp;&nbsp;&nbsp;&nbsp;&nbsp;"Pa, možda će mi to pomoći da bar za neko vreme odvojim misli od psihoistorije." Seldon uzdahnu. "Sigurno je da mi neće škoditi."
<BR>&nbsp;&nbsp;&nbsp;&nbsp;&nbsp;"S druge strane", primeti Randa, "moj je stric imao običaj da kaže: 'Sva znanja čine jedinstvenu celinu.' Pa, možda je bio u pravu. Možda bi vam nešto iz meteorologije moglo pomoći da se bolje razaberete u svojoj psihoistoriji. Moguće je, zar ne?"
<BR>&nbsp;&nbsp;&nbsp;&nbsp;&nbsp;Seldon se jedva primetno nasmeši. "Mnogo šta je moguće." A u sebi dodade: Ali nije ostvarljivo.
<BR>
<BR>&nbsp;&nbsp;&nbsp;&nbsp;&nbsp;22.
<BR>&nbsp;&nbsp;&nbsp;&nbsp;&nbsp;Dors je to, izgleda, iskreno zabavljalo. "Meteorologija?"
<BR>&nbsp;&nbsp;&nbsp;&nbsp;&nbsp;"Tako je", potvrdi Seldon. "Za sutra su predviđeni neki radovi, i ja nameravam da pođem tamo gore s grupom."
<BR>&nbsp;&nbsp;&nbsp;&nbsp;&nbsp;"Jeste li se već umorili od istorije?"
<BR>&nbsp;&nbsp;&nbsp;&nbsp;&nbsp;Seldon sumorno klimnu. "Da, jesam, i promena će mi dobro doći. Pored toga, Randa mi je napomenuo da je reč o jednom problemu koji nadilazi matematiku, i da će mi dobro činiti da shvatim da moj položaj nije ni po čemu jedinstven."
<BR>&nbsp;&nbsp;&nbsp;&nbsp;&nbsp;"Nadam se, samo, da ne patite od agorafobije."
<BR>&nbsp;&nbsp;&nbsp;&nbsp;&nbsp;Seldon se nasmeši. "Ne, ne patim, ali shvatam zbog čega me to pitate. Randa mi reče da Trantorci neretko pate od agorafobije i da baš ne zalaze rado na Gornju stranu. Pretpostavljam da se osećaju nelagodno bez svog zaštitnog omotača."
<BR>&nbsp;&nbsp;&nbsp;&nbsp;&nbsp;Dors potvrdno klimnu. "Ovde je to sasvim prirodno, međutim, popriličan broj Trantoraca takođe možete sresti na mnogim planetama širom Galaksije - kao turiste, administratore, vojnike. Pored toga osećaj ogorafobije nije tako redak ni na Spoljnim svetovima."
<BR>&nbsp;&nbsp;&nbsp;&nbsp;&nbsp;"Moguće je da ste u pravu, Dors, ali ja, u svakom slučaju, nisam podložan agorafobiji. Radoznao sam, i budući da smatram da bi mi mala promena dobro došla, poći ću sutra gore."
<BR>&nbsp;&nbsp;&nbsp;&nbsp;&nbsp;Dors je za trenutak oklevala. "Trebalo bi da vam se pridružim, ali baš sutra imam krcat dan... Ipak, budući da ste otporni na agorafobiju neće biti nikakvog problema i možda ćete se čak lepo provesti. Ah, da: bilo bi dobro da se držite bližu meteorologa. Čula sam već da su se neki ljudi izgubili tamo gore."
<BR>&nbsp;&nbsp;&nbsp;&nbsp;&nbsp;"Vodiću računa. Ima već dosta vremena kako mi nije pošlo za rukom da se negde zaista izgubim."
<BR>
<BR>&nbsp;&nbsp;&nbsp;&nbsp;&nbsp;23.
<BR>&nbsp;&nbsp;&nbsp;&nbsp;&nbsp;Jenar Legen uvek je delovao nekako turobno. Razlog tome nije bio njegov izgled: izgledao je sasvim pristojno. Razlog tome nisu bile ni njegove obrve, koje su bile guste i same po sebi dosta tamne. Razlog tome, zapravo, nalazio se u činjenici da su mu iste te obrve osetno štrčale iznad duboko usađenih očiju - kao i u dugačkom, prilično istaknutom nosu. Posledica toga bila je da je uvek delovao nekako neveselo. U očima mu nije titrao osmeh i kada bi progovorio, što se baš nije često dešavalo, iz sebe je ispuštao dubok, snažan glas, iznenađujuće zvonak s obzirom na njegovo mršavo telo.
<BR>&nbsp;&nbsp;&nbsp;&nbsp;&nbsp;"Seldone", primeti on, "biće vam potrebna znatno toplija odeća od te koju imate na sebi."
<BR>&nbsp;&nbsp;&nbsp;&nbsp;&nbsp;"Oh?" odvrati Seldon i obazre se oko sebe.
<BR>&nbsp;&nbsp;&nbsp;&nbsp;&nbsp;Bila su tu još dva muškarca i dve žene koje je trebalo da pođu sa Legenom i Seldonom, koji su, baš kao i sam Legen, preko lake satenske trantorske odeće navukli debele džempere - što su se, takođe, ne sasvim neočekivano, isticali jarkim bojama i veoma smelim šarama. Samo se po sebi razume - nijedan od njih nije ni u najmanjoj meri bio sličan drugom.
<BR>&nbsp;&nbsp;&nbsp;&nbsp;&nbsp;Ogledavši se, Seldon reče: "Izvinite, nisam znao... Ali ne raspolažem nikakvom drugom pristalom odećom."
<BR>&nbsp;&nbsp;&nbsp;&nbsp;&nbsp;"Ja ću vam je pozajmiti. Čini mi se da tu negde imam još nešto... Da, evo je. Malo je iznošena, ali bolje išta no ništa."
<BR>&nbsp;&nbsp;&nbsp;&nbsp;&nbsp;"U ovakvim džemperima ume da bude i neprijatno toplo", primeti Seldon.
<BR>&nbsp;&nbsp;&nbsp;&nbsp;&nbsp;"Ovde, da", odgovori Legen. "Ali na Gornjoj strani uslovi su sasvim drukčiji. Hladno je i vetrovito. Šteta što i za vas nisam nabavio debele čarape i čizme. Tamo gore bez sumnje bi vam dobro došle."
<BR>&nbsp;&nbsp;&nbsp;&nbsp;&nbsp;Sa sobom su povezli i jedna kolica s instrumentima, koje su, sada, pojedinačno isprobavali sa, prema Seldonovom mišljenju, nepotrebnom sporošću.
<BR>&nbsp;&nbsp;&nbsp;&nbsp;&nbsp;"Je li i na vašoj rodnoj planeti hladno?" upita ga Legen.
<BR>&nbsp;&nbsp;&nbsp;&nbsp;&nbsp;"Samo na pojedinim njenim delovima, naravno", odgovori Seldon. "Onaj deo Helikona sa koga potičem ima blagu klimu, kao i dosta kiša."
<BR>&nbsp;&nbsp;&nbsp;&nbsp;&nbsp;"Šteta. Moguće je da vam se ne dopadne kako izgleda tamo gore."
<BR>&nbsp;&nbsp;&nbsp;&nbsp;&nbsp;"Verujem da ću biti u stanju da izdržim onoliko koliko ćemo se tamo zadržati."
<BR>&nbsp;&nbsp;&nbsp;&nbsp;&nbsp;Pošto su konačno obavili pripreme, malena grupa uđe u jedan lift na kome je stajala oznaka: SAMO ZA SLUŽBENE SVRHE.
<BR>&nbsp;&nbsp;&nbsp;&nbsp;&nbsp;"To je zato što lift vodi pravo na Gornju stranu", objasni mu jedna od dveju mladih žena. "Gore se ne zalazi bez nekog valjanog razloga."
<BR>&nbsp;&nbsp;&nbsp;&nbsp;&nbsp;Seldon nije ranije sreo tu mladu ženu, ali je čuo da je oslovljavaju imenom Klauzija. Nije, međutim, znao da li joj je to bilo lično ime, ili prezime, ili možda, nadimak.
<BR>&nbsp;&nbsp;&nbsp;&nbsp;&nbsp;Lift se ni po čemu nije razlikovao od drugih, kojima se Seldon već vozio, bilo ovde na Trantoru, bilo na Helikonu (s izuzetkom, razume se, antigravitacionog lifta koji su Hamin i on jednom prilikom koristili); utisak je, međutim, menjalo saznanje da ih vodi iznad svodova i u prazninu, tako da se u njemu osećao kao u kakvom svemirskom brodu.
<BR>&nbsp;&nbsp;&nbsp;&nbsp;&nbsp;Seldon se nasmeja u sebi. Zaista, luckasta pomisao.
<BR>&nbsp;&nbsp;&nbsp;&nbsp;&nbsp;Lift je lako podrhtavao, što Seldona namah podseti na Haminove reči o sveopštem galaktičkom propadanju. Legen je, zajedno sa dvojicom muškaraca i drugom od dveju žena, stajao nepomično i kao zaleđen, kao da su rešili da ni na šta ne misle i ništa ne čine sve dok ne stignu na odredište, ali ga je Klauzija sve vreme krišom pogledavala, kao da je na njemu našla nešto što je na nju ostavilo dubok utisak.
<BR>&nbsp;&nbsp;&nbsp;&nbsp;&nbsp;Seldon se naže prema njoj i šapatom joj se obrati (kao da ne želi da remeti mir ostalih): "Koliko visoko treba da se uspnemo?"
<BR>&nbsp;&nbsp;&nbsp;&nbsp;&nbsp;"Visoko?" ponovi ona. Govorila je normalnim glasom, očigledno se ne osvrćući na potrebu za tišinom koju su drugi osećali. Izgledala je prilično mladoliko, i Seldonu odjednom pade na pamet da je možda tek brucoš. Možda je, zapravo, služila samo kao ispomoć.
<BR>&nbsp;&nbsp;&nbsp;&nbsp;&nbsp;"Pa, potrajaće. Gornja strana mora da se nalazi veoma visoko."
<BR>&nbsp;&nbsp;&nbsp;&nbsp;&nbsp;Za trenutak, delovala je zbunjeno. A onda dodade: "Ah, ne. Uopšte nije visoko. Samo, krenuli smo sa najdonjeg sprata. Čitav Univerzitet nalazi se na najdonjem spratu. Potrebno nam je poprilično energije, a što ste dublje dole, i energija je jeftinija."
<BR>&nbsp;&nbsp;&nbsp;&nbsp;&nbsp;"Sve je u redu", odjednom se oglasi Legen. "Stigli smo. Ali najpre da iznesemo opremu."
<BR>&nbsp;&nbsp;&nbsp;&nbsp;&nbsp;Lift se zaustavi uz blaki tresak i velika vrata se odmah širom raskrilšte. Temperatura istog časa pade i Seldon brzo zavuče ruke u džepove, zadovoljan što na sebi ima džemper. Hladan vetar stade da mu mrsi kosu, i on pomisli kako bi mu šešir ovde dobro došao. Gotovo istog časa Legen izvuče neki zamotuljak ispod svog džempera, odmota ga i stavi kapu na glavu. Ostali pođoše za njegovim primerom.
<BR>&nbsp;&nbsp;&nbsp;&nbsp;&nbsp;Samo je Klauzija oklevala. Taman je nameravala da i ona stavi kapu na glavu, a onda se odjednom predomislila i ponudila je Seldonu.
<BR>&nbsp;&nbsp;&nbsp;&nbsp;&nbsp;Seldon, međutim, odmahnu glavom. "Ne mogu uzeti vašu kapu, Klauzija."
<BR>&nbsp;&nbsp;&nbsp;&nbsp;&nbsp;"Samo je uzmite. Ja imam dugačku kosu, i ona će mi sasvim dobro poslužiti. Vaša je, međutim, kratka, i pomalo... proređena."
<BR>&nbsp;&nbsp;&nbsp;&nbsp;&nbsp;Seldon požele da se žestoko usprotivi njenim rečima, i u nekoj drugoj prilici bi to svakako i učinio. Sada, međutim, samo dohvati kapu i promrmlja u pola glasa: "Hvala vam... Ali ukoliko vam bude hladno, vratiću vam je."
<BR>&nbsp;&nbsp;&nbsp;&nbsp;&nbsp;Možda ipak i nije baš bila tako mlada. Možda je tako delovala zbog svog okruglog, bebastog lica. A pošto mu je skrenula pažnju na svoju kosu, on zapazi da je sva u veoma privlačnim riđastosmeđim prelivima. Takvu kosu nije još nikad video ni kod koga na Helikonu.
<BR>&nbsp;&nbsp;&nbsp;&nbsp;&nbsp;Ovde na Otvorenom bilo je oblačno, baš kao što je bilo i onda kada su ga preko otvorenog prostora vodili put Carske palate. Međutim, ovog je puta bilo osetno hladnije nego tada, i Seldon zaključi da je razlog tome što su se u međuvremenu za šest nedelja primakli zimi. A i oblaci su bili gušći nego onda; dan je, isto tako, bio znatno sivlji i delovao je nekako preteće - ili je to, ipak, bilo samo stoga što je za samo nekoliko časova trebalo da nastupi noć? Ipak, po svoj se prilici ne bi uspeli ovamo da obave neki važan posao, a da sebi pri tom ne ostave dovoljno vremena da rade po dnevnoj svetlosti. Ili su, pak, očekivali da će im za predviđeni posao biti potrebno veoma malo vremena.
<BR>&nbsp;&nbsp;&nbsp;&nbsp;&nbsp;Pomislio je, u jednom trenutku, da ih zamoli da ga podrobnije upute u stvari, ali mu onda na pamet pade da im možda baš ne bi bilo zgodno da mu u ovom času odgovaraju na pitanja. Svi su nekako delovali kao da se nalaze u nekom posebnom raspoloženju, pri čemu se to raspoloženje kretalo od ushićenosti do ljutnje.
<BR>&nbsp;&nbsp;&nbsp;&nbsp;&nbsp;Seldon je stoga rešio da malo bolje osmotri mesto na kome se obreo.
<BR>&nbsp;&nbsp;&nbsp;&nbsp;&nbsp;Stajao je na nečemu za šta jezaključio da bi moralo biti od bezobličnog metala; takav je, bar, utisak stekao na osnovu zvuka koji je izazvao kada je, kradom, nekoliko puta lupnuo nogom po podlozi. Međutim, metalna površila očigledno je bila nečim presvučena, budući da su za njim, dok je po njoj hodao, ostajali tragovi stopala. Metalna podloga nesumnjivo je bila prekrivena bilo prašinom, bilo nekim drugim tananim prahom.
<BR>&nbsp;&nbsp;&nbsp;&nbsp;&nbsp;Pa, najzad, što da ne? Teško je bilo i zamisliti da bi se neko peo ovamo samo da počisti. Iz čiste radoznalosti, on se saže da prstima opipa prah pod svojim nogama.
<BR>&nbsp;&nbsp;&nbsp;&nbsp;&nbsp;Klauzija mu se, međutim, u međuvremenu približila i, videvši čime se bavi, primeti poput kakve domaćice zatečene usred posvemašnjeg nereda u kući: "Povremeno počistimo ovo mesto, pre svega zbog instrumenata. Na drugim mestima na Gornjoj strani još je mnogo gore, ali to i nije toliko važno. Do toga, znate, dolazi usled izolacije."
<BR>&nbsp;&nbsp;&nbsp;&nbsp;&nbsp;Seldon nešto progunđa u znak odgovora i nastavi da se obazire oko sebe. Nije bilo ni najmanje izgleda da shvati čemu sve služe instrumenti, koji su delovali kao da su iznikli iz tankog tla (ukoliko se ono, uopšte, moglo tako nazvati). Nije imao blagog pojma čemu služe, niti kakva su merenja obavljali.
<BR>&nbsp;&nbsp;&nbsp;&nbsp;&nbsp;Sada se u njegovom pravcu uputio i sam Legen. Dizao je i ponovo spuštao stopala s kranjom obazrivošću, i Seldon za trenutak pomisli da to čini zato da ne bi poremetio rad instrumenata. Istog časa, on stavi sebi u zadatak da se i sam postara da ubuduće hoda na taj način.
<BR>&nbsp;&nbsp;&nbsp;&nbsp;&nbsp;"Hej! Seldone!"
<BR>&nbsp;&nbsp;&nbsp;&nbsp;&nbsp;Seldonu se baš ne dopade ton njegovog poziva, i on se hladno odazva: "Da, dr Legene?"
<BR>&nbsp;&nbsp;&nbsp;&nbsp;&nbsp;"Pa, dobro, dr Seldone", ispravi se on pomalo nestrpljivo. "Onaj mali Randa reče mi da ste matematičar."
<BR>&nbsp;&nbsp;&nbsp;&nbsp;&nbsp;"Tačno."
<BR>&nbsp;&nbsp;&nbsp;&nbsp;&nbsp;"Dobar matematičar?"
<BR>&nbsp;&nbsp;&nbsp;&nbsp;&nbsp;"Voleo bih da je tako, ali to je nešto što bih vam teško mogao garantovati."
<BR>&nbsp;&nbsp;&nbsp;&nbsp;&nbsp;"I zanimaju vas teško svarljivi problemi?"
<BR>&nbsp;&nbsp;&nbsp;&nbsp;&nbsp;"Upravo sam suočen s jednim takvim", odgovori Seldon svesrdno.
<BR>&nbsp;&nbsp;&nbsp;&nbsp;&nbsp;"I ja sam suočen s jednim. Pa, slobodni ste da razgledate unaokolo. Ukoliko imate bilo kakva pitanja, naša stažistkinja, Klauzija, naći će vam se pri ruci. Možda ćete biti u mogućnosti da nam pomognete."
<BR>&nbsp;&nbsp;&nbsp;&nbsp;&nbsp;"Bilo bi mi veoma drago, ali znate, o metereologiji nemam ni pojma."
<BR>&nbsp;&nbsp;&nbsp;&nbsp;&nbsp;"Ne mari, Seldone. Voleo bih, jednostavno, da malo pogledate unaokolo, i da potom porazgovaramo o nekim mojim matematičkim proračunima."
<BR>&nbsp;&nbsp;&nbsp;&nbsp;&nbsp;"Stojim vam na usluzi."
<BR>&nbsp;&nbsp;&nbsp;&nbsp;&nbsp;Legen se okrenu, i njegovo mrgodno lice kao da se još više natušti. Zastavši, za časak, on se ponovo obrati Seldonu: "Ukoliko vam postane hladno - zaista hladno - vrata lifta su otvorena. Samo uđite u njega i pritisnite duge sa oznakom: UNIVERZITET. Lift će vas odvesti pravo dole i potom se automatski vratiti po nas. Klauzija će vam već pokazati - ukoliko zaboravite."
<BR>&nbsp;&nbsp;&nbsp;&nbsp;&nbsp;"Neću zaboraviti."
<BR>&nbsp;&nbsp;&nbsp;&nbsp;&nbsp;Ovog puta on se konačno udalji, i Seldon ostade zagledan u njegova leđa, osećajući kako mu se ledeni vetar s lakoćom probija kroz debeli džemper. Klauzija mu priđe s leđa, lica blago zarumenjenog usled vetra.
<BR>&nbsp;&nbsp;&nbsp;&nbsp;&nbsp;"Čini mi se da je dr Legan zbog nečeg nespokojan", primeti Seldon. "Ili je, možda, u pitanju njegov uobičajeni odnos prema životu?"
<BR>&nbsp;&nbsp;&nbsp;&nbsp;&nbsp;Ona se zakikota. "On zaista uvek izgleda nespokojan, ali sada to i jeste."
<BR>&nbsp;&nbsp;&nbsp;&nbsp;&nbsp;"Zbog čega?" upita Seldon bez ikakvih zadnjih misli.
<BR>&nbsp;&nbsp;&nbsp;&nbsp;&nbsp;Klauzija se obazre preko svog ramena, dok joj je vetar vitlao bujnu kosu. "Ne bi baš trebalo da sam u to upućena", objasni ona, "ali, eto, ipak mi je poznato. Dr Legen je proračunao da će se baš danas, i baš u ovo vreme, u oblacima javiti pukotina i stoga je odlučio da pri sunčevoj svetlosti, obavi neka posebna merenja. Međutim... pa, pogledajte kakvo je vreme."
<BR>&nbsp;&nbsp;&nbsp;&nbsp;&nbsp;Seldon s razumevanjem klimnu.
<BR>&nbsp;&nbsp;&nbsp;&nbsp;&nbsp;"Ovde gore imamo postavljene holovizijske prijemnike, tako da mu je bilo poznato da je oblačno - čak i više nego obično - ali mislim da je očekivao da će se ispostaviti da nešto nije u redu s instrumentima, i da će greška biti u njima a ne u njegovim proračunima. Međutim, sve do ovog trenutka nisu uspeli da ustanove da je došlo do ikakvog poremećaja u radu instrumenata."
<BR>&nbsp;&nbsp;&nbsp;&nbsp;&nbsp;"I to je, onda, razlog što izgleda toliko nesrećno."
<BR>&nbsp;&nbsp;&nbsp;&nbsp;&nbsp;Pa, ne bi se baš moglo reći da ikada izgleda srećno.
<BR>&nbsp;&nbsp;&nbsp;&nbsp;&nbsp;Škiljeći očima, Seldon se ponovo obazre oko sebe. Uprkos oblacima, svetlost je bola oči. On odjednom primeti da površina na kojoj je stajao nije sasvim ravna. Stajao je na jednom malom ispupčenju, i svuda oko njega, dokle mu je god pogled dopirao, nalazila su se druga brojna ispupčenja, različite širine i visine.
<BR>&nbsp;&nbsp;&nbsp;&nbsp;&nbsp;"Ova vaša Gornja strane ne izgleda baš ravnomerno ustrojena", primeti on.
<BR>&nbsp;&nbsp;&nbsp;&nbsp;&nbsp;"Pa, verovatno, najvećim delom. Takvom su je sazdali."
<BR>&nbsp;&nbsp;&nbsp;&nbsp;&nbsp;"Iz nekog posebnog razloga?"
<BR>&nbsp;&nbsp;&nbsp;&nbsp;&nbsp;"Ne, ne verujem. Jednom su mi, međutim, objasnili - i ja sam se ovako ogledala oko sebe, i postavljala sebi isto pitanje - da su na Trantoru najpre počeli sa zasvođivanjem trgova, tržnih centara, sportskih borilišta i sličnih stvari; potom su stali da dižu svodove i nad čitavim gradovima, tako da je uskoro svodova bilo posvuda, različitih veličina i visina. A kada su ih, napokon, međusobno spojili, izgledali su kao nasumice razbacani; u međuvremenu se, pak, došlo do zaključka da baš tako i treba da bude."
<BR>&nbsp;&nbsp;&nbsp;&nbsp;&nbsp;"Hoćete da kažete da je upravo nešto što je nastalo sasvim slučajno, počelo da se doživljava kao izraz tradicije?"
<BR>&nbsp;&nbsp;&nbsp;&nbsp;&nbsp;"Pa, pretpostavljam - ukoliko baš želite da to tako objasnite."
<BR>&nbsp;&nbsp;&nbsp;&nbsp;&nbsp;(Ukoliko se nešto, pomisli Seldon, što je nastalo čistim sticajem okolnosti, potom počne posmatrati kao izraz tradicije, koju potom ništa, ili gotovo ništa, ne može osporiti, zar to ne bi mogao biti slučaj i sa zakonima psihoistorije? Dalovalo mu je to krajnje uprošćeno, ali opet, koliko li je samo zakona postojalo, takođe krajnje uprošćenih? Milion? Milijardu? Zar nije bilo samo nekoliko opštih zakona, iz kojih su ti brojni uprošćeni zakoni mogli biti posledično izvedeni? Može li se to uopšte odrediti? Za trenutak, zadubljen u misli, gotovo da je i zaboravio na ledeni vetar.)
<BR>&nbsp;&nbsp;&nbsp;&nbsp;&nbsp;Ali Klauzija ga je bila itekako svesna, i uzdrhtavši od hladnoće, primeti: "Baš je gadno. Mnogo je bolje pod svodovima."
<BR>&nbsp;&nbsp;&nbsp;&nbsp;&nbsp;"Jeste li rođeni ovde?" upita Seldon.
<BR>&nbsp;&nbsp;&nbsp;&nbsp;&nbsp;"Na Trantoru? Jesam."
<BR>&nbsp;&nbsp;&nbsp;&nbsp;&nbsp;Prisetivši se šta mu je Randa rekao o agorafobičnosti Trantoraca, on puta: "Kako se osećate ovde gore?"
<BR>&nbsp;&nbsp;&nbsp;&nbsp;&nbsp;"Odvratno", odgovori Klauzija, "ali želim da se izborim za naučnu titulu, da se specijalizujem i da dobijem odgovarajući položaj, i kako dr Legen tvrdi da ništa od toga nije mogućno bez bar malo rada na terenu... Evo me, tu sam, iako mrzim ovo mesto iz dna duše, naročito kada je ovako hladno. Usput, budući da je ovde toliko hladno, verovatno da ni u snu ne biste pomislili da na ovim svodovima ima i vegetacije. Jesam li u pravu?"
<BR>&nbsp;&nbsp;&nbsp;&nbsp;&nbsp;"Zaista je ima?" On je oštro pogleda, podozrevajući da je u pitanju nekakva neslana šala, smišljena s jedinim ciljem da ga izvrgnu poruzi. Međutim, izgledala je sasvim bezazleno... Ipak, nije umeo da odredi koliko je ta bezazlenost bila stvarna, a koliko tek svojstvena njenom bebastom licu.
<BR>&nbsp;&nbsp;&nbsp;&nbsp;&nbsp;"Pa, razume se! Čak i ovde oko nas, razume se, kada je toplije. Jeste li primetili kakvo je tle ovde? Mi ga povremeno čistimo, kao što sam vam već rekla, zbog radova koje ovde obavljamo, ali na drugim mestima prašine ima u izobilju, pogotovo u udubinama na spojevima svodova. Tamo ima zaista zanimljivog bilja."
<BR>&nbsp;&nbsp;&nbsp;&nbsp;&nbsp;"Ali otkud se ovde stvorila prašina?"
<BR>&nbsp;&nbsp;&nbsp;&nbsp;&nbsp;"Dok su još svodovi prekrivali samo pojedine delove planete, vetar je nanosio prašinu na njih, malo po malo. Potom, kada je Trantor postao sav prekriven svodovima i kada su niži spratovi počeli sve više da se ukopavaju ispod površine tla, poprilične količine zemlje, ukoliko je to bilo moguće, bile su izbačene i prenesene na gornje površi svodova."
<BR>&nbsp;&nbsp;&nbsp;&nbsp;&nbsp;"Ali zar nije pretila opasnost da se svodovi survaju pod tolikim teretom?"
<BR>&nbsp;&nbsp;&nbsp;&nbsp;&nbsp;"Ne, nije, zaista. Svodovi su izuzetno čvrsti, i pored toga, poduprti na mnogo mesta. Prema jednom starom filmskom zapisu, prvobitna je namera bila da se na gornjim površinama svodova gaje usevi, ali se potom ispostavilo da je mnogo delatnije činiti to ispod svodova. Kvaščanu hranu i alge takođe je bilo moguće odgajati ispod svodova, kako bi se smanjila površina zemljišta koje su zahtevali uobičajeni usevi, te je odlučeno da se Gornja strana prepusti svojoj sudbini. Na Gornjoj strani, znate, postoji i životinjski svet - leptirovi, kukci, miševi, zečevi. I to u ne malom broju."
<BR>&nbsp;&nbsp;&nbsp;&nbsp;&nbsp;"Ali zar se ne može dogoditi da korenje ovdašnjeg bilja ošteti svodove?"
<BR>&nbsp;&nbsp;&nbsp;&nbsp;&nbsp;"Već hiljadama godina je tako. Svodovi se održavaju tako da se korenju ne dozvoljava da se razraste. Većinom ovde raste trava, ali ima i drveća. Bili biste u prilici da ih i sami vidite, samo da smo u nekom toplijem godišnjem dobu, ili da smo nešto dalje na jugu, ili da ste u svemirskom brodu." Ona ga, za časak, pogleda krajičkom oka, i upita: "Jeste li imali priliku da posmatrate Trantor kada ste se ovamo spuštali iz svemira?"
<BR>&nbsp;&nbsp;&nbsp;&nbsp;&nbsp;"Ne, Klauzija, moram priznati da nisam. Hiperbrod, iz nekog razloga, nikad nije bio u povoljnom položaju za promatranje. A da li ste vi ikad osmotrili Trantor iz svemira?"
<BR>&nbsp;&nbsp;&nbsp;&nbsp;&nbsp;Ona se bledo osmehnu. "Nikad nisam kročila u svemir."
<BR>&nbsp;&nbsp;&nbsp;&nbsp;&nbsp;Seldon se još jednom obazre oko sebe. Sivilo, posvuda.
<BR>&nbsp;&nbsp;&nbsp;&nbsp;&nbsp;"Prosto ne mogu da poverujem", zaključi on. "Mislim, da ovde na Gornjoj strani postoji biljni svet."
<BR>&nbsp;&nbsp;&nbsp;&nbsp;&nbsp;"Ipak je tako. Čula sam kako govore - ljudi poput vas, iz Spoljnih svetova, koji jesu videli Trantor iz svemira - da se ova planeta presijava u zelenom, da izgleda kao kakav travnjak, budući da je mahom prekrivena travom i niskim žbunjem. U stvari, postoji i drveće. Čak, nedaleko odavde, postoji i jedan čestar. Videla sam ga svojim očima. Čini ga, u celosti, zimzeleno drveće, visoko, čak, i do šest metara."
<BR>&nbsp;&nbsp;&nbsp;&nbsp;&nbsp;"Gde se nalazi?"
<BR>&nbsp;&nbsp;&nbsp;&nbsp;&nbsp;"Ne možete ga videti odavde. Tamo je, na suprotnoj strani svoda. Čestar je..."
<BR>&nbsp;&nbsp;&nbsp;&nbsp;&nbsp;Poziv je bio jedva čujan. (Seldon tek tada postade svestan da su se, dok su razgovarali, udaljili iz neposredne blizine drugih članova grupe). "Klauzija! Vrati se ovamo. Potrebna si nam."
<BR>&nbsp;&nbsp;&nbsp;&nbsp;&nbsp;"A-ha!" odazva se Klauzija. "Dolazim... Izvinite, dr Seldone. Ali moram da idem." I ona otrča, uspevajući da stupa po tlu lakim korakom, uprkos svojim debelim, krznom postavljenim, čizmicama.
<BR>&nbsp;&nbsp;&nbsp;&nbsp;&nbsp;Da li se to, ipak, sve vreme izmotavala s njim? Nije li, možda, namerno, jednom lakovernom strancu ulivala u glavu čitavu hrpu besmislica, tek šale radi? Poznato je da su se takve stvari već dešavale na mnogim svetovima i u sva vremena. To što je izgledala kao slika i prilika istinske čestitosti nije baš ništa moralo da znači; u stvari, uspešni pripovedači lažnih priča posebno su nastojali da uvežbaju upravo najnevinije izraze lica.
<BR>&nbsp;&nbsp;&nbsp;&nbsp;&nbsp;Imajući to u vidu, bilo je sasvim umesno zapitati se da li na Gornjoj strani zaista postoji drveće visoko šest metara? Ne razmišljajući mnogo, Seldon se uputi u pravcu najvišeg svoda koji se mogao videti na obzorju, obgrlivši sam sebe rukama kako bi se bar malo zagrejao. Ali popriličnu hladnoću osećao je i na nogama.
<BR>&nbsp;&nbsp;&nbsp;&nbsp;&nbsp;Klauzija mu nije ukazala ni u jednom posebnom pravcu. Mogla je, prosto, da mu nagovesti pravac u kome se nalazilo drveće, ali, eto, nije. Ali zbog čega nije? I da bi sve došlo na svoje mesto, iznenadni poziv bio je dovoljan da ga ostave samog.
<BR>&nbsp;&nbsp;&nbsp;&nbsp;&nbsp;Svodovi su se više protezali u širinu nego u visinu, što je bez sumnje pogodovalo kretanju po njima, budući da bi u suprotnom čovek nailazio na neuporedivo veće teškoće. S druge strane, opet, njihova blaga kosina jednostavno je značila da je neophodno prevaliti popriličnu razdaljinu, pre no što bi se stiglo do najviše tačke svoda i odatle, sa najboljim pogledom, osmotrila čitava okolina.
<BR>&nbsp;&nbsp;&nbsp;&nbsp;&nbsp;I evo, konačno mu se ukazala druga strana svoda na koji se uspeo. Za trenutak, Seldon se osvrnu kako bi se uverio da je i dalje u stanju da vidi meteorologe i njihove instrumente. Bio se već poprilično od njih udaljio; još ih je mogao videti u njihovoj udolini, mada ne sasvim jasno. Vrlo dobro!
<BR>&nbsp;&nbsp;&nbsp;&nbsp;&nbsp;Njegovom pogledu ne ukaza se nikakav čestar, nikakvo drveće; samo još jedno ulegnuće, koje je krivudalo između dva svoda. Duž obeju strana te neobične brazde tle je bilo deblje, povremeno prekriveno zelenim mrljama koje su mogle biti mahovina. Ukoliko bi nastavio tom brazdom, i ukoliko bi se dovoljno spustio u udolinu, i ukoliko bi sloj zemlje što je pokrivala gornju površinu svoda bio dovoljno debeo - pa, možda bi zaista mogao naleteti na drveće.
<BR>&nbsp;&nbsp;&nbsp;&nbsp;&nbsp;On se još jednom osvrnu, nastojeći da u svest utisne nešto osobito što bi mu kasnije poslužilo kao putokaz, ali sve što je mogao da vidi bile su kosine svodova, koje su se spuštale i ponovo uzdizale. Suočen s tim, on stade da okleva; Dorsino upozorenje, koje mu je tada izgledalo kao sasvim suvišan savet, ovog časa dobi svoj puni smisao. Uprkos tome, činilo mu se sasvim nedvosmisleno da je brazda pred njim predstavljala neku vrstu puta. Ukoliko bi nastavio da se njome kreće, posle nekog vremena mogao se jednostavno okrenuti i istim putem se vratiti na sadašnje mesto.
<BR>&nbsp;&nbsp;&nbsp;&nbsp;&nbsp;I on odlučno krenu dalje, sledeći zaobljenu brazdu koja je vodila nadole. Iznad njega dopiralo je neko jedva čujno hučanje, ali on na njega ne obrati nikakvu pažnju. Bio je u sebi čvrsto odlučio da vidi to drveće, i jedino je to tog trenutka obuzimalo njegov um.
<BR>&nbsp;&nbsp;&nbsp;&nbsp;&nbsp;Mahovina je sada postajala sve deblja, prostirući se pod njegovim nogama kao deo kakvog tepiha; povremeno su se, takođe, počeli javljati i zamašnji travnati žbunovi. Uprkos svoj pustošnosti Gornje strane mahovina je bila izrazito zelene boje, i Seldonu u magnovenju sinu da jednu ovakvu, debelim slojevima zastrtu plenatu, najverovatnije zasipaju česte kiše.
<BR>&nbsp;&nbsp;&nbsp;&nbsp;&nbsp;Brazda je nastavljala da vijuga i ubrzo, tamo, baš naspram još jednog svoda, ukaza se neka tamna mrlja, jasno vidljiva spram sivog neba. Seldonu namah bi jasno da je konačno nabasao na drveće.
<BR>&nbsp;&nbsp;&nbsp;&nbsp;&nbsp;Istog časa, kao da je njegov um, pošto ga je oslobodio pogled na drveće, mogao početi da prima i druge utiske, Seldon konačno postade svestan hučanja koje je i ranije čuo, ali koje je, bez imalo razmišljanja, odstranio iz dvojih čula, naprečac pripisavši zvuk huku mašina. Ali sada zastade i ozbiljno se upita: da li je zaista u pitanju bio huk mašina?
<BR>&nbsp;&nbsp;&nbsp;&nbsp;&nbsp;A što da ne? Stajao je na jednom od bezbrojnih svodova, koji su prekrivali stotine miliona kvadratnih kilometara tog grada-sveta. Mora da je postojalo mnoštvo mašina, najrazličitijih vrsta, smeštenih tik ispod svodova - na primer, između ostalog, moćne sprave za provetravanje. Možda je, upravo, tek sada bilo moguće čuti ih kako rade, budući da ovamo nisu dopirali nikakvi drugi zvuci iz tog grada-sveta.
<BR>&nbsp;&nbsp;&nbsp;&nbsp;&nbsp;Nezgoda je, međutim, bila u tome što to hučanje koje se jasno čulo izgleda nije dopiralo odozdo. On, stoga, podiže pogled da osmotri avetinjski bezoblično nebo. Ništa.
<BR>&nbsp;&nbsp;&nbsp;&nbsp;&nbsp;Ipak je nastavio da pogledom pretražuje nebo, zagledajući duž kosina što su stremile uvis, i onda, u daljini...
<BR>&nbsp;&nbsp;&nbsp;&nbsp;&nbsp;Ono što je ugledao bila je tek jedna tamna tačkica koja se jasno izdvajala naspram sive pozadine. I ma šta da je ta tačkica predstavljala, nije bilo nikakve sumnje da se kretala, kao da nastoji da utvrdi pravac, dok konačno nije nestala iza oblaka.
<BR>&nbsp;&nbsp;&nbsp;&nbsp;&nbsp;Istog časa, ni sam ne znajući zbog čega, pomisli: To mene traže!
<BR>&nbsp;&nbsp;&nbsp;&nbsp;&nbsp;I pre no što je uopšte mogao smisliti šta mu valja činiti, on učini nešto najprirodnije. Iz sve snage, očajnički, on potrča brazdom prema drveću, i da bi do njega stigao u najkraćem roku, skrenu nalevo i uz blagu kosinu jednog svoda, probijajući se kroz neko mrko, napola sasušeno, paprati nalik busenje, sa bodljikavim stabljičicama sa svetlocrvenim zrnastim plodovima.
<BR>
<BR>&nbsp;&nbsp;&nbsp;&nbsp;&nbsp;24.
<BR>&nbsp;&nbsp;&nbsp;&nbsp;&nbsp;Seldon zastade, dahćući, ispod jednog drveta, čvrsto se uhvativši za njega. Zatim stade pogledom da traga za letećim objektom, kako bi ga pravovremeno ugledao ukoliko se ponovo pojavi, kako bi se sklonio iza drveta, s njegove zadnje strane, poput kakve veverice.
<BR>&nbsp;&nbsp;&nbsp;&nbsp;&nbsp;Drvo je bilo hladno, kora mu je bila rapava, i nije mu pružala ništa - osim skrovišta. Razume se, drvo mu baš neće biti od velike pomoći ukoliko počnu da okolinu pretražuju toplotnim tragačem; s druge strane, pak, hladno stablo drveta možda bi moglo zavarati i sam toplotni tragač.
<BR>&nbsp;&nbsp;&nbsp;&nbsp;&nbsp;Tle je pod njegovim nogama, očito, bilo prekriveno podebljim zemljanim slojem. Čak i u tom trenutku, dok se skrivao, dok je nastojao da ugleda svoje progonitelje i da sam ostane neprimećen, nije mogao da se ne upita koliko je tle ovde bilo debelo, koliko je vremena bilo potrebno da se taj sloj nataloži, koliko je još drugih svodova u toplijim područjima Trantora nosilo šume na svojim plećima, kao i to da li je drveće raslo isključivo među brazdama, prepuštajući viša područja mahovini, travi i niskom žbunju.
<BR>&nbsp;&nbsp;&nbsp;&nbsp;&nbsp;A onda ponovo ugleda letelicu. Očigledno, nije u pitanju bio hiperbrod, čak ni međuplanetarni mlaznjak; u pitanju je, u stvari, bio brod za lokalne letove. Sasvim se jasno moglo uočiti bledo svetlucanje jonskog mlaza koji je isticao iz šestougaonog mlaznika na njegovom zadnjem delu, neutralizujući gravitacionu silu i omogućavajući krilima da brod lagano održavaju u praznom prostoru, nalik na kakvu golemu ptičurinu što leti služeći se vazdušnim strujama. Bilo je to, nesumnjivo, vozilo koje se koristilo za izviđanje planetarnih površina.
<BR>&nbsp;&nbsp;&nbsp;&nbsp;&nbsp;Samo zahvaljujući oblacima nisu ga do sada opazili. Čak i da su upotrebili toplotne tragače, to bi im samo ukazalo na to da se dole, na svodovima, nalaze neki ljudi. Letelica bi, stoga, morala pokušati da proba da se spusti na debeli sloj prašine koji je prekrivao svodove, kako bi uopšte mogla ustanoviti koliko je ljudi tu bilo i, posebno, da li se među njima nalazio baš onaj za kojim je družina sa broda tragala.
<BR>&nbsp;&nbsp;&nbsp;&nbsp;&nbsp;Letelica se sada već osetno približila, ali to je značilo da više nije mogla ostati neprimećena. Huk motora ju je pre svega odavao, ali ih na brodu nisu mogli isključiti sve dotle dok su imali nameru da nastave sa traganjem. Seldon je dobro poznavao ovakve letelice, jer ih je bilo poprilično kako na Helikonu tako i na drugim nezasvođenim svetovima, naročito u danima kada je nebo bilo prozračno i mnoge su, čak, bile u privatnom vlasništvu.
<BR>&nbsp;&nbsp;&nbsp;&nbsp;&nbsp;Ali od kakve su koristi ovakve letelice mogle biti na Trantoru, na kome se sav ljudski život odvijao pod svodovima, i gde su, gotovo stalno, gusti niski oblaci skrivali nebo na otvorenom - osim ukoliko nije bilo u pitanju nekoliko vladinih vozila upravo i namenjenim za ovakve svrhe, to jest, da uđu u trag prekršiteljima namamljenim na čistinu iznad svodova?
<BR>&nbsp;&nbsp;&nbsp;&nbsp;&nbsp;A što da ne? Vladine snage nisu imale pristupa na tle Univerziteta, ali možda upravo u ovom času, Seldon se nije ni nalazio na njemu. Nalazio se na spoljašnjoj strani svodova koja, sasvim moguće, nije spadala u nadležnost nijedne od mesnih vlasti. Bilo je, zaista, moguće da je carsko vozilo imalo pravo da se spusti na bilo koji deo svoda sa njegove spoljašnje strane, i da podvrgne saslušanju ili da ukloni svakoga ko bi se tu zatekao. Hamin ga ni na to nije upozorio, ali možda je, jednostavno, prevideo čitavu stvar.
<BR>&nbsp;&nbsp;&nbsp;&nbsp;&nbsp;Letelica mu se u međuvremenu još više približila, pretražujući i dalje okolinu poput kakve slepe ptičurine koja njuška svoj plen. Da li će im pasti na pamet da pomnije pretraže i ovo drveće ovde? Da li će se spustiti, i uputiti nekog vojnika da se probije kroz čestar?
<BR>&nbsp;&nbsp;&nbsp;&nbsp;&nbsp;Ako tako zaista postupe, šta mu valja činiti? Bio je nenaoružan, i sva njegova hitrina i borilačka veština bili bi mu potpuno nekorisni pred neizdržljivim bolom što ga izaziva neutronski bič.
<BR>&nbsp;&nbsp;&nbsp;&nbsp;&nbsp;Izgleda, ipak, da nisu nameravali da se spuste. Ili su propustili da uoče vrednost drveća kao mogućeg skrovišta...
<BR>&nbsp;&nbsp;&nbsp;&nbsp;&nbsp;Ili...
<BR>&nbsp;&nbsp;&nbsp;&nbsp;&nbsp;Jedna sasvim nova misao potpuno ga obuze. Šta ako to, uopšte, nije bila nikakva letelica za gonjenje? Šta ako je letelica, zapravo, bila samo deo meteoroloških ispitivanja? Nesumnjivo, meteorolozi bi mogli biti itekako zainteresovani da ispitaju i gornje slojeve atmosfere.
<BR>&nbsp;&nbsp;&nbsp;&nbsp;&nbsp;Da li je, skrivajući se od letelice, sve vreme izigravao preispoljnu budalu?
<BR>&nbsp;&nbsp;&nbsp;&nbsp;&nbsp;Nebo je, u međuvremenu, postajalo sve tamnije. Ili je sloj oblaka postajao sve gušći, ili se, što je bilo verovatnije, bližila noć.
<BR>&nbsp;&nbsp;&nbsp;&nbsp;&nbsp;Istovremeno, postajalo je sve hladnije, i nesumnjivo, biće sve hladnije i hladnije. Da li je trebalo da ostane ovde i da se smrzne, samo zato što se pojavila neka savršeno bezazlena letelica, izazvavši u njemu paranoidni strah kakav nikada ranije nije iskusio? Snažan podsticaj da iziđe iz svog skrovišta i vrati se u meteorološku stanicu odjednom ga celog preplavi.
<BR>&nbsp;&nbsp;&nbsp;&nbsp;&nbsp;Na kraju krajeva, kako je onaj čovek od koga je Hamin toliko zazirao - onaj Demerzel - uopšte mogao znati da će se, baš u ovom trenutku, Seldon naći na Gornjoj strani, izložen prepadu?
<BR>&nbsp;&nbsp;&nbsp;&nbsp;&nbsp;U trenutku, ova mu se misao učini potpuno prihvatljiva, i on, drhteći od hladnoće, načini pokret kao da će se izvući iz svog skrovišta iza drveća. Istog časa, međutim, opet se povuče, jer se letelica ponovo pojavila, sada bliža no ijednog trenutka pre toga. Nije na njoj uspevao da uoči ništa što bi ga uverilo da je namenjena meteorološkim ispitivanjima. Nije uzimala uzorke, obavljala merenja, ili jednostavno, vršila provere. Ali da se time i bavila, da li bi on bio u stanju da to uopšte uoči? Nije mu bilo poznato kakve je vrste instrumenata letelica mogla nositi, niti kako bi oni funkcionisali. Čak i da je obavljala neke meteorološke poslove, on, zacelo, to ne bi bio u stanju da neopozivo ustanovi... Stoga, da li je bilo umesno da se izloži riziku i stupi na otvoreno?
<BR>&nbsp;&nbsp;&nbsp;&nbsp;&nbsp;Najzad, šta ako Demerzelu jeste bilo poznato da će se on naći na Gornjoj strani, jednostavno zahvaljujući tome što ga je o svemu obavestio neki od njegovih agenata, prikriven na Univerzitetu, koji je i sam za to nekako dočuo? Lisung Randa, onaj vedri, uvek nasmešeni maleni Istočnjak, predložio mu je da pođe na Gornju stranu. Svesrdno se oko toga potrudio, iako pominjanje Gornje strane nije baš sasvim prirodno proisteklo iz njihovog dotadašnjeg razgovora; u najmanju ruku, bar, ne dovoljno prirodno. Da li je bilo moguće da je baš on bio vladin doušnik, i da je nekako stigao da upozori Demerzela?
<BR>&nbsp;&nbsp;&nbsp;&nbsp;&nbsp;Zatim, bio je tu i onaj Legen, koji mu je pozajmio džemper što ga je sada imao na sebi. Dakako, džemper mu je bio više nego neophodan, ali zbog čega mu Legen nije ranije rekao da će mu biti potreban, kako bi se sam mogao kako valja pripremiti za izlazak? Da li je bilo nečeg naročitog u džemperu koji je sada imao na sebi? Njegov je džemper bio sav u purpurnoj boji, dok su džemperi ostalih bili ispleteni, po trantorskoj modi, od jarkosvetlog materijala. Svako ko bi ih osmotrio iz visina lako bi razabrao zagasitu mrlju, sred ostalih znatno svetlijih, i ne bi mu bilo nimalo teško da raspozna da je upravo reč o osobi za kojom se traga.
<BR>&nbsp;&nbsp;&nbsp;&nbsp;&nbsp;A Klauzija? Ona je, navodno, došla na Gornju stranu radi obuke, kao i da pomogne drugim meteorolozima. Nije li bilo moguće da mu je pristupila, povela s njim neobavezan i opušten razgovor, a onda ga mirno ostavila nasamo i pridružila se ostalima - samo stoga da bi ga potom bilo što lakše uočiti?
<BR>&nbsp;&nbsp;&nbsp;&nbsp;&nbsp;Kada već razmišlja o takvim stvarima, kako su stvari stajale kada je Dors Venabili bila u pitanju? Bilo joj je poznato da se sprema da pođe na Gornju stranu, i nije se tome usprotivila. Mogla je, čak poći s njim, ali se, eto, izgovorila zauzetošću.
<BR>&nbsp;&nbsp;&nbsp;&nbsp;&nbsp;U pitanju je bila zavera. Nema sumnje u to. Bio je sada sasvim ubeđen da je tako, te više nije moglo biti ni govora da iziđe iz svog skrovišta među drvećem. (Noge su mu bile već ledene, i činilo se da ni od kakve pomoći nije bilo da povremeno njima zatrupka po tlu.) I zar se ta letelica neće nikada udaljiti?
<BR>&nbsp;&nbsp;&nbsp;&nbsp;&nbsp;Tek što je to pomislio, huk motora postade prodorniji i letelica se diže put oblaka i ubrzo iščeze.
<BR>&nbsp;&nbsp;&nbsp;&nbsp;&nbsp;Seldon je napeto osluškivao, motreći na najmanji šum, nastojeći da se uveri da je letelica konačno otišla. Ali čak i tada, kada je postao potpuno siguran da je odletela, upita se nije li u pitanju bila samo varka, kako bi ga izvukli iz njegovog skrovišta. I on ostade ne mičući se, dok su minuti sporo proticali i noć nastavljala da se spušta.
<BR>&nbsp;&nbsp;&nbsp;&nbsp;&nbsp;Konačno, kada je sasvim postao svestan da bi ne izlazak na otvoreno značio da će se smrznuti, on iskoči iz svog skrovišta među drvećem, oprezno se obazirući unaokolo.
<BR>&nbsp;&nbsp;&nbsp;&nbsp;&nbsp;Skoro se već sasvim smračilo. Više nisu mogli otkriti njegovo prisustvo, osim pomoću toplotnog tragača, ali u tom slučaju, pravovremeno bi čuo huk motora letelice koja se vraća. On počeka nekoliko trenutaka, u blizini drveća, brojeći u sebi spreman da se na najmanji zvuk ponovo zavuče u svoje skrovište - mada ni sam nije umeo da objasni od kakve bi mu to koristi bilo ukoliko bi im pošlo za rukom da ga uoče.
<BR>&nbsp;&nbsp;&nbsp;&nbsp;&nbsp;Seldon se ponovo obazre oko sebe. Kada bi mogao pronaći meteorologe, sigurno bi od njih dobio neku ručnu svetiljku; više od toga, međutim, po svoj prilici, od njih nije mogao očekivati.
<BR>&nbsp;&nbsp;&nbsp;&nbsp;&nbsp;Još je bio u stanju da razabere okolinu, ali kroz samo četvrt časa, najdalje za pola sata kada se ponovo nađe na otvorenom, više ni to neće moći. Bez ikakvog svetla, i sa oblačnim nebom iznad, biće veoma mračno - naći će se u posvemašnjoj tmini.
<BR>&nbsp;&nbsp;&nbsp;&nbsp;&nbsp;Obuzet iznenadnim očajanjem što će se naći u potpunom mraku, Seldon shvati da što pre mora naći brazdu kojom je dospeo ovamo, i potom se uputiti tragom otisaka vlastitih stopala. Stiskajući rukama sopstveno telo, kako bi se bar donekle zagrejao, on se konačno uputi pravcem u kome se, kako je mislio, nalazila ona brazda između dvaju ispupčenja svoda.
<BR>&nbsp;&nbsp;&nbsp;&nbsp;&nbsp;Moguće je, razume se, da nije postojala samo jedna brazda koja je vodila od čestara; međutim, pođe mu za rukom da uoči neke od stabljika sa zrnastim plodovima koje je primetio kada je ovamo dolazio, s tim što plodovi nisu više izgledali jarkocrveni, već potpuno crni. Nije više smeo da okleva ni trenutka. Morao je poći od pretpostavke da se nalazi na pravom putu. Što je brže mogao, stade se uspinjati kosinom što je vodila od brazde, rukovodeći se svojim sve nemoćnijim vidom i vegetacijom pod nogama.
<BR>&nbsp;&nbsp;&nbsp;&nbsp;&nbsp;Ali ni u brazdi nije mogao ostati večito. Sećao se, sasvim dobro, da se popeo na najviše svodno ispupčenje koje je u tom trenutku imao u vidokrugu, kao i da je potom nabasao na brazdu koja se pod pravim uglom sekla sa linijom smera u kome se uputio. Imajući, dakle, to u vidu, trebalo je da sada skrene udesno, pa potom pod oštrim uglom ulevo, nakon čega bi trebalo da se nađe na stazi koja će ga odvesti pravo do meteorološke stanice.
<BR>&nbsp;&nbsp;&nbsp;&nbsp;&nbsp;Seldon načini zaokret ulevo, i podigavši pogled, ugleda luk svoda kako se nejasno ocrtava nad tek nešto svetlijim nebom. Mora biti da je na pravom putu!
<BR>&nbsp;&nbsp;&nbsp;&nbsp;&nbsp;Ili su, ipak, to bile samo puste želje?
<BR>&nbsp;&nbsp;&nbsp;&nbsp;&nbsp;Nije mu, ipak, bilo druge do da pođe od pretpostavke da ne greši. Držeći sve vreme na oku najvišu tačku svoda, kako bi se, bar u razumnoj meri, mogao kretati u pravoj liniji, on pohita ka njoj što je brže mogao. Ali dok mu se postepeno približavao, budući da je svodno ispupčenje iz trenutka u trenutak postajalo sve veće, obrise naspram neba mogao je da razabere sa sve manje pouzdanosti. Uskoro je, međutim, ukoliko je bio na pravom putu, trebalo da počne da se uspinje blagom kosinom, i kada konačno dospe na zaravan trebalo bi da bude u prilici da sagleda i suprotnu stranu svoda i, u daljini, svetla meteorološke stanice.
<BR>&nbsp;&nbsp;&nbsp;&nbsp;&nbsp;U mrkloj, gotovo mastiljavoj tmini, nije bio u stanju da odredi po kakvom tlu korača. Poželevši da ima bar nekoliko zvezda, da mu pomognu svojom bledom svetlošću, on se zapita da li se upravo ovako osećaju ljudi koji ne vide. I on ispruži ruke ispred sebe, baš kao da su u pitanju bili kakvi pipci.
<BR>&nbsp;&nbsp;&nbsp;&nbsp;&nbsp;Iz časa u čas postajalo je sve hladnije, i povremeno bi zastajkivao da svojim toplim dahom koliko-toliko zagreje prste, stavljajući, potom, obe šake ispod miške. Sasvim iskreno je poželeo da to isto može učiniti i sa nogama. Ukoliko bi sada počelo nešto da pada, to bi zacelo bio sneg - ili, još gore, susnežica.
<BR>&nbsp;&nbsp;&nbsp;&nbsp;&nbsp;Napred... Samo napred. Bilo je to jedino što mu je još preostalo.
<BR>&nbsp;&nbsp;&nbsp;&nbsp;&nbsp;Konačno, učini mu se da je počeo da se spušta. Ali ili je i to bila samo posledica njegovih pustih želja, ili je, zaista, već bio dospeo na vrh ispupčenja... Seldon zastade. Ukoliko je zaista dospeo na vrh svoda, u tom bi slučaju već morao da ugleda svetla u meteorološkoj stanici. Ili bi, bar morao da ugleda svetiljke samih meteorologa, kako svetlucaju i plešu poput svitaca.
<BR>&nbsp;&nbsp;&nbsp;&nbsp;&nbsp;On zatvori oči, kao da bi hteo da se privikne na tminu, a onda pokuša ponovo; bio je to, međutim, očajnički pokušaj. Kada je zatvorio oči tmina nije postala ništa gušća nego kada ih je držao otvorenim, a kada ih je ponovo otvorio, ništa nije bilo svetlije nego kada ih je držao zatvorenim.
<BR>&nbsp;&nbsp;&nbsp;&nbsp;&nbsp;Bilo je sasvim moguće da su Legen i ostali već otišli, da su sa sobom odneli i svoje svetiljke, kao i da su isključili svetla na instrumentima. Ili je, isto tako, bilo moguće da se uspeo na pogrešan svod. Ili je, možda, sledio zakrivljenu putanju duž svoda, krenuo pogrešnom brazdom, sve više se, u neželjenom pravcu, udaljavajući od čestara.
<BR>&nbsp;&nbsp;&nbsp;&nbsp;&nbsp;Šta mu je sada, valjalo činiti?
<BR>&nbsp;&nbsp;&nbsp;&nbsp;&nbsp;Ukoliko je krenuo u pogrešnom pravcu, postojali su izgledi da svetla uoči levo ili desno od sebe - ali tamo ih nije bilo. A ako je, opet, krenuo pogrešnom brazdom, nikakvih više izgleda nije bilo da se vrati do čestara i odatle pronađe pravi put.
<BR>&nbsp;&nbsp;&nbsp;&nbsp;&nbsp;Jedina prilika koja mu je preostala oslanjala se na _
<BR>&nbsp;&nbsp;&nbsp;&nbsp;&nbsp;pretpostavku da se uputio u ispravnom smeru i da se meteorološka stanica, manje ili više, nalazila u pravoj liniji neposredno ispred njega, ali da su meteorolozi već otišli i ostavili ga samog u posvemašnjoj tmini.
<BR>&nbsp;&nbsp;&nbsp;&nbsp;&nbsp;Pa, onda, napred. Izgledi na uspeh možda su zaista bili maleni, ali, ujedno, bili su to jedini izgledi koje je imao pred sobom.
<BR>&nbsp;&nbsp;&nbsp;&nbsp;&nbsp;Procenjivao je, sada, da mu je bilo potrebno oko pola sata da prevali rastojanje između meteorološke stanice i vrha svoda, i da je polovinu puta prešao sa Klauzijom, više se šetajući, nogu pred nogu, nego hitajući. Ali sada, u ovoj obespokojavajućoj tmini, jedva da se kretao nešto brže nego nogu pred nogu.
<BR>&nbsp;&nbsp;&nbsp;&nbsp;&nbsp;Seldon nastavi da šljapka u pravcu u kome se prvobitno uputio. Bilo bi baš lepo znati koliko je sati. Dabome, imao je časovnik, ali u ovoj tmini...
<BR>&nbsp;&nbsp;&nbsp;&nbsp;&nbsp;On odjednom zastade. Pri sebi je imao trantorski časovnik, koji je pokazivao standardno galaktičko vreme (kao i svi drugi časovnici), ali istovremeno, i lokalno vreme na Trantoru. Brojke na časovnicima po pravilu su bile vidljive u mraku, zahvaljujući fosfornom premazu, kako bi čovek i u spokojnoj tami svoje spavaće sobe mogao ustanoviti koliko je sati. Časovnici na Helikonu imali su tu prednost, te, zbog čega je ne bi imali i ovi na Trantoru.
<BR>&nbsp;&nbsp;&nbsp;&nbsp;&nbsp;Seldon, pomalo bojažljivo oklevajući, prinese časovnik bliže očima i pritisnu dugmence, pokrećući na taj način izvor svetlosti. Časovnik obli bleda svetlost, saopštavajući mu da je 18:47. Mora biti da se već dobrano zašlo u zimsku sezonu, budući da je noć već sasvim osvojila... Koliko je već bilo otkako je prošao zimski solsticij? Koliki je bio stepen nagnutosti Trantorove ose? Koliko je duga bila godina na njemu? Koliko je, u ovom trenutku, bio udaljen od polutara? Nije bilo ni najmanjeg nagoveštaja odgovora na bilo koje od ovih pitanja, ali važna je bila ta mrvica svetlosti.
<BR>&nbsp;&nbsp;&nbsp;&nbsp;&nbsp;Nije bio slep! Iz nekog neobičnog razloga, taj slabašan odsjaj na časovniku uli mu novu nadu.
<BR>&nbsp;&nbsp;&nbsp;&nbsp;&nbsp;Seldon je to obodrilo. Nastaviće da hoda u započetom pravcu. Ići će, tako, oko pola sata. A ako ni na šta ne naiđe, nastaviće da korača još pet minuta; ne više, samo pet minuta. A ako ni do tada ni na šta ne naiđe, pa, staće i razmisliće. To će, znači, od ovog trenutka, oznositi trideset pet minuta. Do tada, pak, usredsrediće se samo na hodanje, i na napor volje da ne obraća pažnju na hladnoću. (On naglo, snažno, prodrma nožne prste. Još uvek ih je osećao.)
<BR>&nbsp;&nbsp;&nbsp;&nbsp;&nbsp;Seldon nastavi da korača u zadatom pravcu, i pola časa prođe. Potom, s malim oklevanjem, zastade, a onda nastavi da još pet minuta korača.
<BR>&nbsp;&nbsp;&nbsp;&nbsp;&nbsp;Nastupio je trenutak odluke: pred njim nije bilo ničega. Nalazio se, po svoj prilici, u bestragiji, daleko od otvora koji bi ga odveo pod svodove. S druge strane, isto tako, mogao se od otvora u meteorološkoj stanici nalaziti nekoliko pukih metara - s leve ili desne strane, ili ispred njega. Možda mu je otvor, čak, bio na domaku ruku, ali zatvoren i stoga nevidljiv.
<BR>&nbsp;&nbsp;&nbsp;&nbsp;&nbsp;I, šta sada?
<BR>&nbsp;&nbsp;&nbsp;&nbsp;&nbsp;Da li je imalo ikakvog smisla da se prodere? Osim zvižduka vetra, okruživala ga je posvemašnja, mukla tišina. Ukoliko je i bilo ptica, zverinja ili insekata ovde iznad svodova, verovatno ih nije bilo u ovo doba godine, ili u ovo doba noći, ili naprosto, na ovom mestu. Osećao je sve žešće kako mu ledeni vetar prodire do kostiju.
<BR>&nbsp;&nbsp;&nbsp;&nbsp;&nbsp;Možda je, ipak, sve vreme trebalo da ispušta glasne krike? Po hladnom vazduhu zvuk je lako prevaljivao poprilične razdaljine. Ali da li je bilo ikoga ko bi ga mogao čuti?
<BR>&nbsp;&nbsp;&nbsp;&nbsp;&nbsp;Da li bi ga mogli čuti tamo ispod svodova? Da li su, nekim slučajem, instrumenti bili u stanju da zabeleže zvuk ili kretanje što su dopirali odozgo? Možda je, čak, bilo i stražara, tu, odmah ispod svodova?
<BR>&nbsp;&nbsp;&nbsp;&nbsp;&nbsp;Baš glupo od njega. Pa, sigurno bi već čuli njegove korake, zar ne?
<BR>&nbsp;&nbsp;&nbsp;&nbsp;&nbsp;Ipak...
<BR>&nbsp;&nbsp;&nbsp;&nbsp;&nbsp;Konačno, ipak se reši. "U pomoć! U pomoć! Da li me neko čuje?"
<BR>&nbsp;&nbsp;&nbsp;&nbsp;&nbsp;Krik mu je bio prigušen, prožet nelagodnošću. Činilo mu se šašavim vikati tako u beskrajnu, tamnu prazninu.
<BR>&nbsp;&nbsp;&nbsp;&nbsp;&nbsp;A opet, činilo mu se još šašavijim oklevati u položaju u kome se on zatekao. Panika ga je sve više obuzimala. I on napuni pluća hladnim vazduhom i prodera se iz sve snage. I ponovo udahnu vazduh i ponovo se oglasi, ovog puta skoro krešteći. I još jednom.
<BR>&nbsp;&nbsp;&nbsp;&nbsp;&nbsp;Zatim zastade, gotovo bez daha, okrećući glavu čas u jednom čas u drugom pravcu, mada ništa nije bilo moguće uočiti. Nije, čak, bio u stanju ni da otkrije odjek vlastitog glasa. Očigledno, nije mu preostajalo ništa drugo do da čeka do svanuća. Ali koliko je duga bila noć u ovo doba godine? I koliko li će još zahladneti?
<BR>&nbsp;&nbsp;&nbsp;&nbsp;&nbsp;Iznenada, on oseti kako mu se nešto tanano i oštro zabada u lice. Malo potom, ponovo.
<BR>&nbsp;&nbsp;&nbsp;&nbsp;&nbsp;Počela je susnežica, u mrklom mraku. I nije bilo ni najmanjeg izgleda da nađe neko skrovište.
<BR>&nbsp;&nbsp;&nbsp;&nbsp;&nbsp;Misao mu dođe sama od sebe: bolje bi mi bilo da me je ona letelica pronašla i pokupila odavde. Sada bih, verovatno, već bio u zatvoru, ali bi mi, bar, u njemu bilo toplo i ugodno.
<BR>&nbsp;&nbsp;&nbsp;&nbsp;&nbsp;Ili: samo da se Hamin nije umešao, mogao sam već odavno biti na Helikonu. Pod budnom paskom, istina, ali u toplom i na nekom prijatnom mestu. Ovog časa, bilo je to sve što je želeo - da mu bude toplo i ugodno.
<BR>&nbsp;&nbsp;&nbsp;&nbsp;&nbsp;Ali sada, mogao je samo da čeka. On se šćućuri, znajući dobro da, ma koliko dugo noć trajala, nipošto ne sme zaspati. Skinuvši čizme, on snažno protrlja svoja ledena stopala, i brzo ih potom opet navuče.
<BR>&nbsp;&nbsp;&nbsp;&nbsp;&nbsp;Bilo mu je jasno da će tokom noći morati to da ponovi još bezbroj puta, kao i da protrlja i ruke i uši, kako bi ubrzao krvotok. Ali najvažnije je bilo zapamtiti da nipošto ne sme sebi dopustiti da zaspi. Zaspati, značilo je izložiti se bezuslovnoj smrti.
<BR>&nbsp;&nbsp;&nbsp;&nbsp;&nbsp;I dok je još nastojao da to dobro upamti, oči mu se sklopiše i on utonu u san, izložen ledenim iglicama koje su se sve snažnije zarivale u njega.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
