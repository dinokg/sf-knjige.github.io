<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>2. BEBA IMA TRI GODINE
<P>&nbsp;&nbsp;&nbsp;&nbsp;&nbsp;Konačno sam otišao kod tog Šterna. Uopšte nije bio star. Pogledao me je preko svog pisaćeg stola. Samo je jedanom preletao pogledom po meni i uzeo olovku. "Sedni tamo, sinko."
<BR>&nbsp;&nbsp;&nbsp;&nbsp;&nbsp;Stajao sam sve dok ponovo nije podigao pogled. A onda rekoh: "Je li, ako ovde uđe patuljak, šta mu kažeš - sedni tamo, malecki?"
<BR>&nbsp;&nbsp;&nbsp;&nbsp;&nbsp;On ponovo spusti olovku i ustade. Nasmeši se. Osmeh mu je bio isto tako brz i oštar kao i njegove oči. "Pogrešio sam", reče on, "ali otkud znam da ne voliš da te zovu sinko?"
<BR>&nbsp;&nbsp;&nbsp;&nbsp;&nbsp;To je već bilo bolje, ali sam još uvek bio ljut. "Ja imam petnaest godina i ne moram ništa da volim. Nemoj ti meni da soliš pamet."
<BR>&nbsp;&nbsp;&nbsp;&nbsp;&nbsp;On se opet osmehnu i reče: "U redu", i ja onda sedoh.
<BR>&nbsp;&nbsp;&nbsp;&nbsp;&nbsp;"Kako se zoveš?"
<BR>&nbsp;&nbsp;&nbsp;&nbsp;&nbsp;"Džerard."
<BR>&nbsp;&nbsp;&nbsp;&nbsp;&nbsp;"Ime ili prezime?"
<BR>&nbsp;&nbsp;&nbsp;&nbsp;&nbsp;"Oboje", rekoh.
<BR>&nbsp;&nbsp;&nbsp;&nbsp;&nbsp;"Je li to tačno?"
<BR>&nbsp;&nbsp;&nbsp;&nbsp;&nbsp;Odgovorih: "Nije. I nemoj da me pitaš gde stanujem."
<BR>&nbsp;&nbsp;&nbsp;&nbsp;&nbsp;On spusti olovku. "Ovako nećemo daleko stići."
<BR>&nbsp;&nbsp;&nbsp;&nbsp;&nbsp;"To zavisi od tebe. Što se sekira ? Što sam neprijateljski nastrojen? Dabome da jesam. Ima još puno stvari koje kod mene ne valjaju, zato sam i došao ovamo. Hoćeš li dozvoliti da te to spreči?"
<BR>&nbsp;&nbsp;&nbsp;&nbsp;&nbsp;"Pa, ne, ali..."
<BR>&nbsp;&nbsp;&nbsp;&nbsp;&nbsp;"Šta te onda još muči? Kako da naplatiš?" Izvadih novčanicu od hiljadu dolara i položih je na sto. "Ovo ti je da mi ne ispisuješ račune. Ti vodi računa o plaćanju. Kaži mi kad se ovo potroši, pa ću ti dati još. Dakle, vidiš da ti ne treba moja adresa. Čekaj," rekoh mu kad je posegao za novcem. "Ostavi. Hoću prvo da budem siguran da ćemo se složiti."
<BR>&nbsp;&nbsp;&nbsp;&nbsp;&nbsp;On prekrsti ruke. "Ja ne poslujem na ovakav način, sinko... ovaj, Džerarde."
<BR>&nbsp;&nbsp;&nbsp;&nbsp;&nbsp;"Džeri", rekoh mu. "Poslovaćeš, kad sam ja u pitanju."
<BR>&nbsp;&nbsp;&nbsp;&nbsp;&nbsp;"Ti stvarno komplikuješ stvari. Odakle ti hiljadu dolara?"
<BR>&nbsp;&nbsp;&nbsp;&nbsp;&nbsp;"Dobio sam na konkursu. Dvadeset pet reči, možda i manje, o tome kako je pravo uživanje prati fino rublje deterdžentom Sadso." Nagoh se ka njemu "Ovog puta je istina."
<BR>&nbsp;&nbsp;&nbsp;&nbsp;&nbsp;"U redu", reče on.
<BR>&nbsp;&nbsp;&nbsp;&nbsp;&nbsp;Mislio sam da zna, ali on nije ništa više rekao. Samo je čekao da počnem.
<BR>&nbsp;&nbsp;&nbsp;&nbsp;&nbsp;"Pre nego što počnemo - ako počnemo", rekoh, "moram nešto da znam. Ono što ti kažem - što iziđe dok radiš sa mnom - ostaje među nama, kao kod popa ili advokata?"
<BR>&nbsp;&nbsp;&nbsp;&nbsp;&nbsp;"Apsolutno", reče on.
<BR>&nbsp;&nbsp;&nbsp;&nbsp;&nbsp;"Bilo šta da kažem?"
<BR>&nbsp;&nbsp;&nbsp;&nbsp;&nbsp;"Bilo šta da kažeš."
<BR>&nbsp;&nbsp;&nbsp;&nbsp;&nbsp;Posmatrao sam ga dok mi je odgovarao. Verovao sam mu. "Uzmi pare", rekoh mu. "Primljen si"
<BR>&nbsp;&nbsp;&nbsp;&nbsp;&nbsp;On to ne učini. "Kao što si maločas primetio, to zavisi od mene", reče. "Ovakve stvari se ne kupuju kao čokolada. Moramo da sarađujemo. Ako bilo ko od nas dvojice ne sarađuje, propala stvar. Ne možeš tek tako da uđeš kod prvog psihoterapeuta koga si izvadio iz telefonskog imenika i da tražiš što god ti padne na pamet samo zato što možeš da platiš."
<BR>&nbsp;&nbsp;&nbsp;&nbsp;&nbsp;Ja umorno rekoh: "Nisam te izvadio iz telefonskog imenika i nije tačno da nagađam da mi možeš pomoći. Morao sam da pročešljam desetak psihijatara pre nego što sam se odlučio za tebe."
<BR>&nbsp;&nbsp;&nbsp;&nbsp;&nbsp;"Hvala", reče on, i učini mi se da će mi se nasmejati, što nikad ne volim. "Kažeš, pročešljao? Kako to?"
<BR>&nbsp;&nbsp;&nbsp;&nbsp;&nbsp;"Ono što čuješ, ono što pročitaš. Razumeš? Neću da ti kažem, dakle možeš to da zapišeš uz moju adresu."
<BR>&nbsp;&nbsp;&nbsp;&nbsp;&nbsp;On me je dugo posmatrao. Ovo je bilo prvi put da upotrebi oči za išta drugo sem za trenutni pogled. Zatim podiže novčanicu.
<BR>&nbsp;&nbsp;&nbsp;&nbsp;&nbsp;"Šta treba prvo da radim?" upitah ga.
<BR>&nbsp;&nbsp;&nbsp;&nbsp;&nbsp;"Kako to misliš?"
<BR>&nbsp;&nbsp;&nbsp;&nbsp;&nbsp;"Kako ćemo početi?"
<BR>&nbsp;&nbsp;&nbsp;&nbsp;&nbsp;"Počeli smo kad si ušao ovde."
<BR>&nbsp;&nbsp;&nbsp;&nbsp;&nbsp;Ovaj put sam se ja morao nasmejati. "U redu, prešao si me. Ja sam imao samo 'otvor'. Nisam znao dokle ćeš da teraš, tako da nisam mogao da stignem pre tebe."
<BR>&nbsp;&nbsp;&nbsp;&nbsp;&nbsp;"Veoma zanimljivo", reče Štern. "Da li ti obično sve unapred proračunaš?"
<BR>&nbsp;&nbsp;&nbsp;&nbsp;&nbsp;"Uvek."
<BR>&nbsp;&nbsp;&nbsp;&nbsp;&nbsp;"Koliko često si u pravu?"
<BR>&nbsp;&nbsp;&nbsp;&nbsp;&nbsp;"Svaki put. Izuzev... ali ne moram da ti pričam ni o kakvim izuzecima."
<BR>&nbsp;&nbsp;&nbsp;&nbsp;&nbsp;On se ovaj put baš isceri. "Vidim. Jedan od mojih pacijenata mi je pričao."
<BR>&nbsp;&nbsp;&nbsp;&nbsp;&nbsp;"Jedan od tvojih bivših pacijenata. Tvoji pacijenti ne pričaju."
<BR>&nbsp;&nbsp;&nbsp;&nbsp;&nbsp;"Ja od njih i tražim da ne pričaju. A to važi i za tebe. Šta si to čuo?"
<BR>&nbsp;&nbsp;&nbsp;&nbsp;&nbsp;"Da po onome što ljudi kažu ili učine ti znaš šta će da kažu ili da učine i da ih ponekad pustiš da to učine, a ponekad im ne daš. Kako si to naučio?"
<BR>&nbsp;&nbsp;&nbsp;&nbsp;&nbsp;On je jedan trenutak razmišljao. "Reklo bi se da imam urođenu sposobnost da zapažam pojedinosti, a sem toga napravio sam dovoljno grešaka sa dovoljno ljudi, sve dok nisam naučio da više na pravim previše grešaka. Kako si ti naučio da ih praviš?"
<BR>&nbsp;&nbsp;&nbsp;&nbsp;&nbsp;Ja rekoh: "Odgovori mi na to pitanje pa više neću morati da dolazim ovde."
<BR>&nbsp;&nbsp;&nbsp;&nbsp;&nbsp;"Zaista ne znaš?"
<BR>&nbsp;&nbsp;&nbsp;&nbsp;&nbsp;"Želeo bih da znam. Slušaj, ovo nas neće nikuda odvesti."
<BR>&nbsp;&nbsp;&nbsp;&nbsp;&nbsp;On sleže ramenima. "Zavisi od toga kuda želiš da stigneš." Zaćuta i još jednom me odmeri. "U koju grubu definiciju psihijatrije trenutno veruješ?"
<BR>&nbsp;&nbsp;&nbsp;&nbsp;&nbsp;"Ne shvatam te."
<BR>&nbsp;&nbsp;&nbsp;&nbsp;&nbsp;Štern izvuče fioku od stola i izvadi počađalu lulu. Omirisa je. Okretao ju je u ruci dok me je posmatrao. "Psihijatrija napada glavicu luka u ličnosti, skida sloj po sloj, sve dok ne stigne do maloga češnja neokaljanog egoa. Ili: psihijatrija buši kao bunar za naftu, nadole i u stranu i opet nadole, kroz mulj i kamen, sve dok ne naiđe na izvor. Ili: psihijatrija zgrabi šaku seksualnih motivacija i baci ih na rulet tvoga života, tako da odskakuju gore-dole po epizodama. Još?"
<BR>&nbsp;&nbsp;&nbsp;&nbsp;&nbsp;Morao sam da se nasmejem. "Ova poslednja je bila dosta dobra."
<BR>&nbsp;&nbsp;&nbsp;&nbsp;&nbsp;"Ta poslednja je bila prilično loša. Sve su one loše. Sve one pokušavaju da uproste nešto što je po samoj svojoj prirodi veoma kompleksno. Jedina gruba definicija koju ćeš dobiti od mene jeste ovo: niko osim tebe samoga ne zna šta ti je; niko sem tebe samog ne može da ti nađe lek, niko osim tebe samog ne može da identifikuje taj lek; a kad ga nađeš, niko osim tebe ne može ništa tu da učini."
<BR>&nbsp;&nbsp;&nbsp;&nbsp;&nbsp;"A zašto si onda ti ovde?"
<BR>&nbsp;&nbsp;&nbsp;&nbsp;&nbsp;"Da slušam."
<BR>&nbsp;&nbsp;&nbsp;&nbsp;&nbsp;"Ja ne moram nikome da plaćam debele dnevnice samo zato da sluša."
<BR>&nbsp;&nbsp;&nbsp;&nbsp;&nbsp;"Ispravno. Ali ti si ubeđen da ja slušam selektivno."
<BR>&nbsp;&nbsp;&nbsp;&nbsp;&nbsp;"Jesam li siguran?" Razmislih o tome. "Reklo bi se da jesam. Ili možda ne slušaš selektivno?"
<BR>&nbsp;&nbsp;&nbsp;&nbsp;&nbsp;"Ne, ali ti to nikad nećeš poverovati."
<BR>&nbsp;&nbsp;&nbsp;&nbsp;&nbsp;Ja se nasmejah. On me upita zašto se smejem. Rekoh mu: "Ne zoveš me sinko."
<BR>&nbsp;&nbsp;&nbsp;&nbsp;&nbsp;"Ne." On lagano zavrte glavom. Dok je to radio, posmatrao me je tako da su mu oči klizile u dupljama dok je kretao glavom. "Šta si to hteo da saznaš o sebi, a bojiš se da bih mogao nekom da ispričam?"
<BR>&nbsp;&nbsp;&nbsp;&nbsp;&nbsp;"Hoću da saznam zašto sam ubio", smesta mu odgovorih.
<BR>&nbsp;&nbsp;&nbsp;&nbsp;&nbsp;To ga nimalo ne zbuni. "Legni tamo."
<BR>&nbsp;&nbsp;&nbsp;&nbsp;&nbsp;Ja ustadoh. "Na onaj kauč?"
<BR>&nbsp;&nbsp;&nbsp;&nbsp;&nbsp;On klimnu glavom.
<BR>&nbsp;&nbsp;&nbsp;&nbsp;&nbsp;Dok sam se samosvesno protezao, rekoh: "Osećam se kao na karikaturi."
<BR>&nbsp;&nbsp;&nbsp;&nbsp;&nbsp;"Kakva karikatura?"
<BR>&nbsp;&nbsp;&nbsp;&nbsp;&nbsp;"Karikatura sa ljudima građenim kao grozd", rekoh gledajući u tavanicu. Bila je bledosiva.
<BR>&nbsp;&nbsp;&nbsp;&nbsp;&nbsp;"A šta piše ispod karikature?"
<BR>&nbsp;&nbsp;&nbsp;&nbsp;&nbsp;" 'Imam pun kofer takvih'"
<BR>&nbsp;&nbsp;&nbsp;&nbsp;&nbsp;"Vrlo dobro", tiho reče on. Pažljivo ga pogledah. Znao sam da je to tip koji se duboko smeje kad se uopšte na smeje.
<BR>&nbsp;&nbsp;&nbsp;&nbsp;&nbsp;On reče: "Jednoga dana ću to da iskoristim u knjizi o istorijama slučajeva. Ali neću uneti tvoj slučaj u nju. Šta te je navelo da to ubaciš?" Ne dobivši odgovor, on ustade i premesti se na stolicu iza mene, tako da ga nisam video. "Možeš da prestaneš da ispituješ, sinko. Dovoljno sam star za ono što tebi treba."
<BR>&nbsp;&nbsp;&nbsp;&nbsp;&nbsp;Ja toliko stegoh vilice da me zaboleše kutnjaci. Zatim se opustih. Potpuno se opustih. Bilo je divno. "U redu", rekoh, "izvini." On ništa ne reče, ali sam imao osećaj da se smeje. Samo ne meni."Koliko ti je godina?" iznenadi me njegovo pitanje.
<BR>&nbsp;&nbsp;&nbsp;&nbsp;&nbsp;"Ovaj - petnaest."
<BR>&nbsp;&nbsp;&nbsp;&nbsp;&nbsp;"Ovaj - petnaest", ponovi on. "Šta znači to 'ovaj'?"
<BR>&nbsp;&nbsp;&nbsp;&nbsp;&nbsp;"Ništa. Imam petnaest godina."
<BR>&nbsp;&nbsp;&nbsp;&nbsp;&nbsp;"Kad sam te pitao koliko ti je godina, oklevao si zato što ti je nadošao neki drugi broj. Ti si ga odbacio i zamenio sa 'petnaest'."
<BR>&nbsp;&nbsp;&nbsp;&nbsp;&nbsp;"E baš da nisam! Imam petnaest godina!"
<BR>&nbsp;&nbsp;&nbsp;&nbsp;&nbsp;"Nisam rekao da nemaš." Glas mu je bio strpljiv. "Dakle, koji je to drugi broj bio?"
<BR>&nbsp;&nbsp;&nbsp;&nbsp;&nbsp;Ja ponovo pobesneh. "Nije bilo nikakvog drugog broja! Zašto si zapeo da mi otvoriš utrobu i da tamo svašta sadiš pa da napraviš da znači ono što se tebi čini da treba da znači?"
<BR>&nbsp;&nbsp;&nbsp;&nbsp;&nbsp;On je ćutao.
<BR>&nbsp;&nbsp;&nbsp;&nbsp;&nbsp;"Imam petnaest godina", rekoh prkosno, a zatim: "Ne volim da imam samo petnaest. Ti to znaš. Ne pokušavam da insistiram na tome da imam petnaest godina."
<BR>&nbsp;&nbsp;&nbsp;&nbsp;&nbsp;On je čekao, i dalje ništa ne govoreći. Osetih se poražen. "Bio je broj osam."
<BR>&nbsp;&nbsp;&nbsp;&nbsp;&nbsp;"Znači, imaš osam godina. A kako se zoveš?"
<BR>&nbsp;&nbsp;&nbsp;&nbsp;&nbsp;"Džeri." Podigoh se na lakat i iskretoh vrat da bih mogao da ga vidim. Bio je rasklopio lulu i posmatrao je stonu lampu kroz kamiš. "Džeri, bez 'ovaj!'"
<BR>&nbsp;&nbsp;&nbsp;&nbsp;&nbsp;"Dobro", blago reče on, što me natera da se osetim glupavo.
<BR>&nbsp;&nbsp;&nbsp;&nbsp;&nbsp;Ja se ponovo zavalih i zatvorih oči. Osam, mislio sam. Osam.
<BR>&nbsp;&nbsp;&nbsp;&nbsp;&nbsp;"Ovde je hladno", požalih se.
<BR>&nbsp;&nbsp;&nbsp;&nbsp;&nbsp;Osam. Osam leta. Leta, pseta, dleta, šteta. Baš je šteta što preko leta pseta jedu dleta. Ovo mi se nije dopalo, pa otvorih oči. Tavanica je još uvek bila siva. To je bilo dobro. Štern je bio negde iza mene sa svojom lulom, i on je bio dobar. Duboko udahnuh dva, tri puta, a zatim zatvorih oči. Osam. Osam leta star. Osam, ko sam. Leta, šteta. Star, gadna stvar. Do đavola! Uvijao sam se i migoljio na kauču, mučeći se da oteram hladnoću. Baš je šteta što preko leta...
<BR>&nbsp;&nbsp;&nbsp;&nbsp;&nbsp;Othuknuh i uzeh sva leta i sve rime i sve ono što su značile, pa sve zacrnih. Ali nije htelo da ostane crno. Morao sam da nešto uradim, zato napravih ogromnu svetleću osmicu i obesih je da visi. Ali se ona položi postrance i poče da svetluca. Podsećala je na one filmske scene kroz dogled. Znao sam da ću morati da pogledam kroz osmicu, hteo-ne hteo.
<BR>&nbsp;&nbsp;&nbsp;&nbsp;&nbsp;Naglo prestadoh da se borim i dozvolih da osmica pođe ka meni. Dogled se primicao sve bliže i bliže, dok konačno ne videh sebe.
<BR>&nbsp;&nbsp;&nbsp;&nbsp;&nbsp;Osam. Osmo leto, pseto. Smrznut kao pseto. Pseto u jarku. Jark je bio pored železničke pruge. Prošlogodišnji korov je grebao kao slama. Zemlja je bila crvena i kad nije bila klizavo, lepljivo blato, bila je smrznuta i tvrda kao kamen. I sada je bila tako tvrda, prekrivena injem, hladna kao zimska svetla na brdu. Noću su svetla bila topla, i bilo ih je u svim kućama. Danju je sunce bilo u nekoj tuđoj kući, jer ga za mene nije bilo.
<BR>&nbsp;&nbsp;&nbsp;&nbsp;&nbsp;Umirao sam u tom jarku. Sinoć je to bilo dobro mesto za spavanje, a jutros je dobro mesto za umiranje. Svejedno. Osam godina, otužan ukus užegle svinjske masti i mokrog hleba sa nečijeg smetlišta, uzbudljivost užasavanja kad čuješ korake dok kradeš jutanu vreću.
<BR>&nbsp;&nbsp;&nbsp;&nbsp;&nbsp;A ja sam čuo korake.
<BR>&nbsp;&nbsp;&nbsp;&nbsp;&nbsp;Ležao sam na boku, skvrčen. Odmah sam se bacio na trbuh, jer te ponekad ritnu u stomak. Pokrio sam glavu rukama i čekao.
<BR>&nbsp;&nbsp;&nbsp;&nbsp;&nbsp;Posle nekog vremena iskosa sam pogledao nagore, i dalje se ne mičući. Kraj mene je stajala velika cipela. U cipeli je bio članak, a pored nje još jedna cipela. Ležao sam i čekao da me ritne. Nije me bilo strah, ali je bila živa šteta. Svih ovih meseci sam bio slobodan, i nikad me nisu stigli, nikad mi se nisu ni primakli, a sada ovo da se desi. Bila je to živa šteta i ja se zaplakah.
<BR>&nbsp;&nbsp;&nbsp;&nbsp;&nbsp;Cipela me poduhvati ispod pazuha, ali me ne ritnu. Prevrnu me. Bio sam se toliko ukočio od mraza da se prevrnuh kao daska. Samo sam držao ruke preko lica i glave i ležao stisnutih očiju. Iz nekog razloga prestadoh da plačem. Reklo bi se da ljudi plaču samo kad postoji mogućnost da im neko pomogne.
<BR>&nbsp;&nbsp;&nbsp;&nbsp;&nbsp;Pošto se ništa ne desi, ja otvorih oči i razmakoh malo ruke da bih mogao da vidim. Nada mnom je stajao čovek čitavu milju visok. Nosio je izbledeli radnički kombinezon i staru Ajzenhauer-vindjaku sa velikim mrljama od znoja pod pazuhom. Lice mu je bilo maljavo, kao u onih kojima ne može da izraste prava brada, ali se ipak ne briju.
<BR>&nbsp;&nbsp;&nbsp;&nbsp;&nbsp;On reče; "Diži se."
<BR>&nbsp;&nbsp;&nbsp;&nbsp;&nbsp;Pogledah u njegovu cipelu; nije se spremao da me ritne. Ja se pridigoh i skoro da sam opet pao, ali mi on podmetnu svoju veliku šaku pod leđa i zadrža me. Ležao sam tako na njegovoj ruci koji trenutak, jer sam morao, a onda se digoh na jedno koleno.
<BR>&nbsp;&nbsp;&nbsp;&nbsp;&nbsp;"Hajde", reče on. "Idemo."
<BR>&nbsp;&nbsp;&nbsp;&nbsp;&nbsp;Zaklinjem se da su mi kosti zaškripale, ali sam ipak učinio što sam naumio. Dok sam ustajao, podigao sam jedan veliki belutak i zamahnuo njime. Morao sam da pogledam u kamen da li ga stvarno držim, toliko su mi prsti bili odrveneli od mraza. Rekoh mu: "Beži od mene ili ću te drmnuti ovim kamenom posred zuba."
<BR>&nbsp;&nbsp;&nbsp;&nbsp;&nbsp;Njegova ruka poseže ka mojoj takvom brzinom da nisam ni video kako mi je zavukao prst između dlana i kamena i izbacio mi ga iz ruke. Počeh da ga psujem, ali on samo okrete leđa i pope se uz nasip prema pruzi. Okrenu glavu tako da mu je brada došla na rame i reče: "Hajde, kad ti kažem."
<BR>&nbsp;&nbsp;&nbsp;&nbsp;&nbsp;Nije me jurio, pa zato nisam ni bežao. Nije mi ništa govorio, pa se nisam prepirao. Nije me udario, zato se nisam naljutio. Pođoh za njim. Čekao me je. Kad mi je pružio ruku, ja pljunuh u nju. On onda produži uz nasip sve do šina i zamače mi sa vidika. Ja počeh da se pužem uz nasip. Krv mi zastruja u nogama i rukama; osećao sam ih kao da su četiri ježa. Kad sam se popeo na vrh nasipa, čovek je stajao i čekao me.
<BR>&nbsp;&nbsp;&nbsp;&nbsp;&nbsp;Na ovom mestu je pruga bila ravna, ali kad okretoh glavu da pogledam niz šine, učini mi se da nije ravna, nego da postaje sve strmija i strmija, dok se odjednom ne prevali preko mene. U idućem trenutku sam ležao na leđima i gledao u hladno nebo.
<BR>&nbsp;&nbsp;&nbsp;&nbsp;&nbsp;Čovek mi priđe i sede na šinu pored mene. Nije ni pokušavao da me dotakne. Ja nekoliko puta grćevito udahnuh da povratim dah i odjednom mi se učini da bih se mnogo bolje osećao ako bih samo malo odspavao - samo koji minut. Zatvorih oči. Čovek mi zabode prst u rebra, snažno. Zabole me.
<BR>&nbsp;&nbsp;&nbsp;&nbsp;&nbsp;"Nemoj zaspati", reče.
<BR>&nbsp;&nbsp;&nbsp;&nbsp;&nbsp;Pogledah ga.
<BR>&nbsp;&nbsp;&nbsp;&nbsp;&nbsp;On reče: "Promrzao si i izgladneo. Hoću da te vodim kući da te ugrejem i nahranim, ali ima dosta da se pešači, a ti ne možeš. Ako te ponesem, da li bi to bilo isto kao i kad bi sam hodao?"
<BR>&nbsp;&nbsp;&nbsp;&nbsp;&nbsp;"A šta ćeš da uradiš kad me odneseš kući?"
<BR>&nbsp;&nbsp;&nbsp;&nbsp;&nbsp;"Rekao sam ti."
<BR>&nbsp;&nbsp;&nbsp;&nbsp;&nbsp;"Važi", rekoh ja.
<BR>&nbsp;&nbsp;&nbsp;&nbsp;&nbsp;On me podiže i ponese niz prugu. Da je bilo šta drugo rekao, ja bih ostao da ležim na onim šinama sve dok ne umrem od hladnoće. U svakom slučaju, šta je on mogao da traži od mene? Nisam mogao da se oduprem.
<BR>&nbsp;&nbsp;&nbsp;&nbsp;&nbsp;Prestadoh da mislim i zadremah.
<BR>&nbsp;&nbsp;&nbsp;&nbsp;&nbsp;Probudio sam se jedanput, kad je skrenuo udesno i zamakao u šumu. Staze nije bilo, ali on kao da je tačno poznavao put. Sledeći put me je probudilo nekakvo krckanje. Nosio me je preko jedne zamrznute bare i led mu je pucao pod nogama. Nije se žurio. Pogledao sam nadole i video kako se bele pukotine zrakasto šire pod njegovim nogama, ali mi je bilo svejedno. Ponovo sam zadremao.
<BR>&nbsp;&nbsp;&nbsp;&nbsp;&nbsp;Najzad me je spustio. Bili smo tamo. 'Tamo' je značilo u sobi. Bilo je veoma toplo. On me postavi na noge, i ja istog trenutka poleteh ka vratima. Naslonih se leđima na zid odmah do vrata, kako bih mogao da pobegnem ako ustreba. A onda pogledah oko sebe.
<BR>&nbsp;&nbsp;&nbsp;&nbsp;&nbsp;Soba je bila velika. Jedan zid je bio od stene, a ostali su bili napravljeni od stabala i gline nabacane između njih. U kamenom zidu je gorela velika vatra, ne u kaminu, nego u nekoj vrsti ognjišta. Na polici preko puta ognjišta stajao je stari akumulator od automobila, sa dve požutele sijalice koje su visile na žicama. Bio je tu i jedan sto, nekoliko kutija i par tronožaca. Vazduh je bio pun dima i takvog divnog, slatkog mirisa hrane da mi voda pojuri na usta.
<BR>&nbsp;&nbsp;&nbsp;&nbsp;&nbsp;Čovek reče: "Šta je ovaj, Bebo?"
<BR>&nbsp;&nbsp;&nbsp;&nbsp;&nbsp;Soba je bila puna dece. U stvari, bilo ih je troje, ali se činilo kao da ih ima više. Bila je tu jedna devojčica otprilike mojih godina - hoću reći, osam - obraza umazanih plavom bojom. Imala je štafelaj i paletu sa mnogo boja i pregršt četkica, ali nije slikala četkicama. Razmazivala je boje rukama. Pored nje je bila mala crnkinja od oko pet godina i blenula u mene svojim ogromnim očima. A u drvenoj gajbici postavnjenoj na nogare tako da je ličila na kolevku, bila je beba. Rekao bih da je imala oko tri ili četiri meseca. Radila je ono što sve bebe rade, gukala, pravila mehuriće, besciljno mahala rukama i bacakala se nožicama.
<BR>&nbsp;&nbsp;&nbsp;&nbsp;&nbsp;Kad je čovek progovorio, devojčica za štafelajem pogleda u mene, pa u bebu. Beba se samo meškoljila i gukala.
<BR>&nbsp;&nbsp;&nbsp;&nbsp;&nbsp;Devojčica reče: "Zove se Džeri. Besan je."
<BR>&nbsp;&nbsp;&nbsp;&nbsp;&nbsp;"Na šta je besan?" upita čovek. Posmatrao je bebu.
<BR>&nbsp;&nbsp;&nbsp;&nbsp;&nbsp;"Na sve", reče devojčica. "Na sve i svakoga."
<BR>&nbsp;&nbsp;&nbsp;&nbsp;&nbsp;"Odakle je?"
<BR>&nbsp;&nbsp;&nbsp;&nbsp;&nbsp;Ja rekoh: "Ej, šta je ovo?" ali niko se i ne osvrnu. Čovek nastavi da postavlja bebi pitanja, a devojčica nastavi da daje odgovore. Najluđa stvar koju sam ikada video.
<BR>&nbsp;&nbsp;&nbsp;&nbsp;&nbsp;"Pobegao je iz državne škole", reče devojčica. "Dobro su ga hranili, ali se niko nije sa njim drešao."
<BR>&nbsp;&nbsp;&nbsp;&nbsp;&nbsp;Baš to je rekla - drešao.
<BR>&nbsp;&nbsp;&nbsp;&nbsp;&nbsp;Ja otvorih vrata i leden vazduh jurnu unutra. "Vaško jedna", rekoh čoveku, "ti si iz škole."
<BR>&nbsp;&nbsp;&nbsp;&nbsp;&nbsp;"Dženi, zatvori vrata," reče čovek. Devojčica za štafelajem se ne pomače, ali se vrata zalupiše iza mene. Probah da otvorim, ali se ona i ne pomeriše. Ja ispustih besan urlik i ponovo kidisah na vrata.
<BR>&nbsp;&nbsp;&nbsp;&nbsp;&nbsp;"Mislim da treba da stojiš u uglu", reče čovek. "Postavi ga u ugao, Dženi."
<BR>&nbsp;&nbsp;&nbsp;&nbsp;&nbsp;Dženi me pogleda. Jedan od tronožaca zaplovi kroz vazduh prema meni. Malo je visio u vazduhu, a zatim se okrete na stranu i gurnu me svojim pljosnatim sedištem. Ja odskočih unatrag, a tronožac me opet stiže. Vrdnuh u stranu i nađoh se u uglu. Tronožac je opet bio preda mnom. Pokušah da ga oborim, ali me ruka zabole od udarca. Onda se sagoh, ali i tronožac se spusti bliže podu. Postavih jednu ruku na njega i probah da se prebacim preko njega, ali on pade na zemlju, te zato i ja padoh. Ustadoh i stadoh u ugao, drhteći. Tronožac se okrete sedištem nadole i leže na zemlju ispred mene.
<BR>&nbsp;&nbsp;&nbsp;&nbsp;&nbsp;Čovek reče: "Hvala, Dženi." Okrete se meni. "Ti da stojiš tu i da ćutiš. Pozabaviću se tobom kasnije. Nije trebalo da dižeš toliko prašinu." A zatim se obrati bebi: "Je l' on nešto što nama treba?"
<BR>&nbsp;&nbsp;&nbsp;&nbsp;&nbsp;I opet devojčica odgovori. Ona reče: "Sigurno. To je taj."
<BR>&nbsp;&nbsp;&nbsp;&nbsp;&nbsp;"Vidi, vidi!" reče čovek. Priđe mi. "Džeri, možeš da ostaneš sa nama. Nisam ja ni iz kakve škole. Neću te nikome izdati."
<BR>&nbsp;&nbsp;&nbsp;&nbsp;&nbsp;"Je l'?"
<BR>&nbsp;&nbsp;&nbsp;&nbsp;&nbsp;"On te mrzi", reče Dženi.
<BR>&nbsp;&nbsp;&nbsp;&nbsp;&nbsp;"A šta treba da uradim?" hteo je da zna.
<BR>&nbsp;&nbsp;&nbsp;&nbsp;&nbsp;Dženi okrete glavu da pogleda u kolevku. "Nahrani ga."
<BR>&nbsp;&nbsp;&nbsp;&nbsp;&nbsp;Čovek klimnu glavom i poče da petlja oko vatre. U međuvremenu, mala crnkinja je nepomično stajala i posmatrala me ogromnim očima koje kao da su joj stajale na jagodicama. Dženi se vrati slikanju, a beba je samo ležala u kolevci kao i uvek, zato se ja izbuljih u crnkinju. Odapeh: "Kog đavola bleneš u mene?"
<BR>&nbsp;&nbsp;&nbsp;&nbsp;&nbsp;Ona mi se naceri. "Džeri, ho-ho", reče, i iščeze. Hoću da kažem, istinski iščeze, ugasi se kao sijalica, ostavivši odeću tamo gde je stajala. Njena haljinica se sroza niz vazduh i napravi gomilicu tamo gde je ona stajala, i gotovo. Više je nije bilo.
<BR>&nbsp;&nbsp;&nbsp;&nbsp;&nbsp;"Džeri, hi-hi", začuh. Pogledah uvis i videh je golu-golcatu, kako čuči na izbočini u steni pod samom tavanicom. Istog trenutka kad sam je video, ona opet iščeze.
<BR>&nbsp;&nbsp;&nbsp;&nbsp;&nbsp;"Džeri, ho-ho", reče. Sada je bila na vrhu poslaganih kutija koje su koristili kao police, na potpuno drugoj strani sobe.
<BR>&nbsp;&nbsp;&nbsp;&nbsp;&nbsp;"Džeri, hi-hi!" Ovaj put je bila ispod stola. "Džeri, ho ho!" Sada je bila u samom uglu, pored mene, tiskajući se uza me.
<BR>&nbsp;&nbsp;&nbsp;&nbsp;&nbsp;Jauknuh i pokušah da se sklonim i udarih se o tronožac. Ovo me uplaši, pa se opet nabih u ugao, a devojčice ne stade.
<BR>&nbsp;&nbsp;&nbsp;&nbsp;&nbsp;Čovek baci pogled preko ramena. "Dosta, klinci", reče on.
<BR>&nbsp;&nbsp;&nbsp;&nbsp;&nbsp;Nastade tišina, a zatim devojčica polako iziđe iz donjeg reda polica. Pređe do svoje odeće i obuče se.
<BR>&nbsp;&nbsp;&nbsp;&nbsp;&nbsp;"Kako si to uradila?" Hteo sam da znam.
<BR>&nbsp;&nbsp;&nbsp;&nbsp;&nbsp;"Ho-ho", reče ona.
<BR>&nbsp;&nbsp;&nbsp;&nbsp;&nbsp;Dženi reče: "Lako. Ona, to su u stvari bliznakinje."
<BR>&nbsp;&nbsp;&nbsp;&nbsp;&nbsp;"Ah", rekoh ja. Zatim odnekuda iz senke izađe još jedna devojčica potpuno ista i stade pored prve. Bile su jednake. Stajale su jedna uz drugu i blenule u mene. Ovaj put sam ih pustio da blenu.
<BR>&nbsp;&nbsp;&nbsp;&nbsp;&nbsp;"To su Boni i Bini", reče slikarka. "Ovo je Beba, a ovo", pokaza ona prstom na čoveka, "to je Sam. A ja sam Dženi."
<BR>&nbsp;&nbsp;&nbsp;&nbsp;&nbsp;Nisam znao šta da kažem, zato rekoh, "Aha."
<BR>&nbsp;&nbsp;&nbsp;&nbsp;&nbsp;Sam reče: "Vode, Dženi." Podiže lonac. Ja začuh kako voda klokoće, ali nisam ništa video. "Dosta", reče on i obesi lonac na verige. Potom podiže naprsli porculanski tanjir i prenese ga do mene. Bio je pun čorbe sa ogromnim komadima mesa i sa gustim sosom i sa knedlama i šargarepom. "Drži, Džeri. Sedi."
<BR>&nbsp;&nbsp;&nbsp;&nbsp;&nbsp;Ja pogledah tronožac. "Na ovo?"
<BR>&nbsp;&nbsp;&nbsp;&nbsp;&nbsp;"Dabome."
<BR>&nbsp;&nbsp;&nbsp;&nbsp;&nbsp;"Ne ja", rekoh. Uzeh tanjir i čučnuh uza zid. "Hej", reče on malo kasnije. "Polako. Mi smo svi jeli. Niko neće da ti otme. Lakše malo!"
<BR>&nbsp;&nbsp;&nbsp;&nbsp;&nbsp;Jeo sam još brže nego ranije. Bio sam skoro pojeo kada sam morao sve da povratim. Zbog nečeg mi glava udari o ivicu tronošca. Ispustih tanjir i srozah se. Bilo mi je mnogo.
<BR>&nbsp;&nbsp;&nbsp;&nbsp;&nbsp;Sam mi priđe i pogleda me. "Izvini, klinac", reče. "Dženi očisti."
<BR>&nbsp;&nbsp;&nbsp;&nbsp;&nbsp;Pred mojim očima, povraćena hrana nestade sa poda. Toga trenutka me bilo baš briga i za to i za sve ostalo. Osetih čovekovu ruku na svome vratu. Zatim me prošašolji po kosi.
<BR>&nbsp;&nbsp;&nbsp;&nbsp;&nbsp;"Bini, daj mu ćebe. Svi na spavanje. On treba da se malo odmori."
<BR>&nbsp;&nbsp;&nbsp;&nbsp;&nbsp;Osetio sam kako me ćebe obmotava, i čini mi se da sam zaspao pre nego što me je spustio.
<BR>&nbsp;&nbsp;&nbsp;&nbsp;&nbsp;Ne znam koliko sam spavao. Kada sam se probudio, nisam znao gde sam, i to me uplaši. Podigoh glavu i videh mutni odsjaj žara u ognjištu. Sam je bio ispružen pored njega, potpuno obučen. Dženin štafelaj je stajao u crvenkastom mraku kao neki velik, grabljiv insekt. Video sam kako se bebina glava pojavljuje iz kolevke, ali nisam znao da li gleda pravo u mene ili u nešto drugo. Dženi je ležala na podu blizu vrata, a bliznakinje na starom stolu. Ništa se nije micalo, sem bebine glave, koja se pomalo podizala.
<BR>&nbsp;&nbsp;&nbsp;&nbsp;&nbsp;Ustadoh i pogledah po sobi. Samo soba i jedna vrata. Ja na prstima pođoh ka njima. Kada sam prolazio pored Dženi, ona otvori oči.
<BR>&nbsp;&nbsp;&nbsp;&nbsp;&nbsp;"Šta je?" prošaputa.
<BR>&nbsp;&nbsp;&nbsp;&nbsp;&nbsp;"Šta te se tiče", rekoh joj. Produžio sam ka vratima kao da me baš briga, ali sam je ispod oka gledao. Ona ništa ne uradi. Vrata su bila isto tako dobro zatvorena kao i kad sam ranije probao da ih otvorim.
<BR>&nbsp;&nbsp;&nbsp;&nbsp;&nbsp;Vratih se do Dženi. Ona me samo pogleda. Nije se bojala. Rekoh joj: "Moram u nužnik."
<BR>&nbsp;&nbsp;&nbsp;&nbsp;&nbsp;"O", reče ona, "pa što ne kažeš?"
<BR>&nbsp;&nbsp;&nbsp;&nbsp;&nbsp;Ja iznenada jeknuh i uhvatih se za stomak. Ne mogu da objasnim osećaj koji sam tada imao. Ponašao sam se kao da je bol, ali nije bio bol. Bilo je to nešto što mi se nikad ranije nije desilo. Napolju, na snegu, začu se jedno bloć.
<BR>&nbsp;&nbsp;&nbsp;&nbsp;&nbsp;"U redu", reče Dženi. "Hajde sad nazad na spavanje."
<BR>&nbsp;&nbsp;&nbsp;&nbsp;&nbsp;"Ali, moram..."
<BR>&nbsp;&nbsp;&nbsp;&nbsp;&nbsp;"Moraš šta?"
<BR>&nbsp;&nbsp;&nbsp;&nbsp;&nbsp;"Ništa." Bilo je tačno. Nisam morao da idem u nužnik.
<BR>&nbsp;&nbsp;&nbsp;&nbsp;&nbsp;"Idući put mi samo kaži. I nemoj da se ustručavaš."
<BR>&nbsp;&nbsp;&nbsp;&nbsp;&nbsp;Nisam ništa odgovorio. Vratio sam se ćebetu.
<BR>
<BR>&nbsp;&nbsp;&nbsp;&nbsp;&nbsp;"Je li to sve?" reče Štern. Ležao sam na kauču i gledao u sivu tavanicu. On me upita: "Koliko ti je godina?"
<BR>&nbsp;&nbsp;&nbsp;&nbsp;&nbsp;"Petnaest", rekoh pospano. On sačeka dok se osim sive tavanice preda mnom ne pojaviše zidovi, tepih i lampe, i sto, i stolice i na njoj Štern. Zamlaćivao se oko lule i posmatrao me. "Šta si mi uradio."
<BR>&nbsp;&nbsp;&nbsp;&nbsp;&nbsp;"Rekao sam ti. Ovde ništa ja ne radim. Ti radiš."
<BR>&nbsp;&nbsp;&nbsp;&nbsp;&nbsp;"Hipnotisao si me."
<BR>&nbsp;&nbsp;&nbsp;&nbsp;&nbsp;"Nisam." Glas mu je bio tih, ali me nije lagao.
<BR>&nbsp;&nbsp;&nbsp;&nbsp;&nbsp;"Šta je onda bilo sve to? Bilo je... bilo je kao se sve stvarno događa još jedan put."
<BR>&nbsp;&nbsp;&nbsp;&nbsp;&nbsp;"Osećaš li išta?"
<BR>&nbsp;&nbsp;&nbsp;&nbsp;&nbsp;"Sve." Stresao sam se. "Sve od reda. Šta je to bilo?"
<BR>&nbsp;&nbsp;&nbsp;&nbsp;&nbsp;"Svako ko to učini kasnije se bolje oseća. Sada ćeš moći da ponovo prođeš kroz sve to kad god ti padne napamet, i svaki put kad to učiniš bol će biti manji. Videćeš."
<BR>&nbsp;&nbsp;&nbsp;&nbsp;&nbsp;Prvi put u životu bio sam zapanjen. Malo prožvakah, a onda zapitah. "Ako sam to sam uradio, otkuda se onda nikada ranije nije desilo?"
<BR>&nbsp;&nbsp;&nbsp;&nbsp;&nbsp;"Potrebno je da neko sluša."
<BR>&nbsp;&nbsp;&nbsp;&nbsp;&nbsp;"Da sluša? Zar sam govorio?"
<BR>&nbsp;&nbsp;&nbsp;&nbsp;&nbsp;"Mleo si kao vodenica."
<BR>&nbsp;&nbsp;&nbsp;&nbsp;&nbsp;"Sve što se desilo?"
<BR>&nbsp;&nbsp;&nbsp;&nbsp;&nbsp;"Otkud znam. Ja nisam bio tamo, nego ti."
<BR>&nbsp;&nbsp;&nbsp;&nbsp;&nbsp;"Ne veruješ da se to desilo, je l' da? Oni klinci što iščezavaju, pa tronožac, i sve ostalo?"
<BR>&nbsp;&nbsp;&nbsp;&nbsp;&nbsp;On sleže ramenima. "Moj posao nije da verujem ili da ne verujem. Da li ti se to stvarno desilo?"
<BR>&nbsp;&nbsp;&nbsp;&nbsp;&nbsp;"Jeste, do đavola!"
<BR>&nbsp;&nbsp;&nbsp;&nbsp;&nbsp;"Dakle, to je najvažnije u ovom slučaju. Da li si i sada tamo, sa tim ljudima?"
<BR>&nbsp;&nbsp;&nbsp;&nbsp;&nbsp;Ja odgrizoh slomljeni nokat koji mi je smetao. "Ne više, otišao sam kad je Beba imala tri godine." Pogledah ga. "Podsećaš me na Sama!"
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Ne znam. Ne, ne podsećaš me," naglo dodadoh. "Ne znam šta mi bi da to kažem." Bacih se na kauč. Tavanica je bila siva, a lampe su bile mutne. Čuo sam kako kamiš od lule kucka o Šternove zube. Dugo sam ležao. "Ništa se ne dešava", rekoh mu.
<BR>&nbsp;&nbsp;&nbsp;&nbsp;&nbsp;"A šta si očekivao da se desi?"
<BR>&nbsp;&nbsp;&nbsp;&nbsp;&nbsp;"Kao pre."
<BR>&nbsp;&nbsp;&nbsp;&nbsp;&nbsp;"Ima tu nešto što hoće da izađe. Pusti ga."
<BR>&nbsp;&nbsp;&nbsp;&nbsp;&nbsp;U glavi mi je bilo kao da se obrće rulet, a na njemu su bila fotografisana mesta i stvari i ljudi koje sam tražio. I činilo mi se da se rulet vrlo brzo vrti, tako brzo da nisam mogao da razlikujem jednu sliku od druge. Ja ga zaustavih, i on stade na praznom polju. Ja ga opet zavrteh, pa zaustavih.
<BR>&nbsp;&nbsp;&nbsp;&nbsp;&nbsp;"Ništa se ne dešava", rekoh.
<BR>&nbsp;&nbsp;&nbsp;&nbsp;&nbsp;"Beba ima tri godine", ponovi on.
<BR>&nbsp;&nbsp;&nbsp;&nbsp;&nbsp;"A", rekoh. "To." Zatvorih oči.
<BR>&nbsp;&nbsp;&nbsp;&nbsp;&nbsp;To bi moglo da bude. Bude ljude, blude. Možda vidim lude ljude kako se bude i blude. Možda beba. Možda vidim bebu kako se budi i bludi dok zora rudi...
<BR>
<BR>&nbsp;&nbsp;&nbsp;&nbsp;&nbsp;Mnoge noći sam preležao na tom ćebetu, a mnoge nisam. U Samovoj kući se uvek nešto događalo. Ponekad sam spavao danju. Reklo bi se da je jedino vreme kad su svi istovremeno spavali bilo kad se neko razboli, kao ja kad sam stigao ovamo. U sobi je uvek bilo pomalo mračno, isto i danju i noću, vatra je gorela, a dve žute sijalice su visile na žicama akumulatora. Kad bi počele da žmirkaju, Dženi bi popravila akumulator, i one bi ponovo zasvetlele.
<BR>&nbsp;&nbsp;&nbsp;&nbsp;&nbsp;Dženi je radila sve što je trebalo, a što niko drugi nije hteo da radi. Doduše, i svi drugi su ponešto radili. Sam je mnogo bivao napolju. Ponekad bi mu bliznakije pomagale, ali nikad nismo ostajali bez njih, jer bi bile tu, pa bi otišle, pa bi se vratile, i sve to dok trepneš. A Beba, ona je samo ležala u kolevci.
<BR>&nbsp;&nbsp;&nbsp;&nbsp;&nbsp;I ja sam radio. Sekao sam drva za vatru, napravio još polica, a ponekad bih išao na plivanje sa Dženi i bliznakinjama. A i razgovarao sam sa Samom. Nisam uradio ništa što ostali nisu mogli, ali su svi oni radili ono što ja ne mogu. Bio sam besan, sve vreme sam bio besan zbog toga. Ali, ne bih znao šta da radim sa sobom ako sve vreme ne bih bio besan, na bilo šta. To nas nije sprečilo da se drešamo: Drešanje, tako je Dženi rekla. Kaže da joj je tako Beba kazaIa. Kaže da to znači kad su svi zajedno nešto, čak i ako svako od njih radi različite stvari. Dve ruke, dve noge, jedno telo, jedna glava, svi rade zajedno, iako glava ne može da hoda, a ruke ne umeju da misle. Sam kaže da je možda ta reč mešavina od 'druženje' i 'mešanje', ali mislim da ni on sam to nije verovao. Bilo je to nešto mnogo više.
<BR>&nbsp;&nbsp;&nbsp;&nbsp;&nbsp;Beba je sve vreme govorila. Bila je kao radio-stanica koja emituje dvadeset četiti časa dnevno, i možeš da uhvatiš emisiju čim je uključiš, ali emituje i kad je isključena. Kad kažem da je govorila, ne mislim baš tako. Većinom je signalizirala kao semafor. Reklo bi se da su oni neodređeni pokreti njenih ruku i nogu i glave bili besmisleni, ali nisu. Bio je to semafor, samo što su umesto da znače simbol za glas, ili tako što, pokreti označavali čitave misli.
<BR>&nbsp;&nbsp;&nbsp;&nbsp;&nbsp;Hoću da kažem, kad raširi levu šaku, a desnu podigne i zatrese, a levom petom udari o kolevku, to znači 'Ko god da misli da je čvorak štetočina, nema dve predstave o tome kako čvorak misli' ili nešto slično. Dženi kaže da je ona naučila Bebu da se koristi semaforskim znacima. Kaže da je mogla da čuje kako bliznakinje misle - baš tako je rekla; da ih čuje kako misle - a one su mogle da čuju Bebu. Pitala bi bliznakinje sve što je htela da sazna, a one bi pitale Bebu, a zatim bi joj rekle šta Beba kaže. Ali kako su rasle, počele su da gube sposobnost. Gube je sva deca. Zato je Beba naučila da razume kad neko govori i da odgovara svojim semaforskim rabotama.
<BR>&nbsp;&nbsp;&nbsp;&nbsp;&nbsp;Sam to nije umeo da čita, a nisam ni ja. Bliznakinje je bilo baš briga. Dženi ju je sve vreme posmatrala. Beba je uvek znala šta hoćeš još pre nego što je pitaš, pa bi rekla Dženi, a ova bi rekla šta Beba kaže. Naravno, samo jedan deo. Niko ne bi mogao da sve shvati, čak ni Dženi.
<BR>&nbsp;&nbsp;&nbsp;&nbsp;&nbsp;Sve što znam jeste da je Dženi sedela i slikala i posmatrala Bebu, i ponekad bi prsnula u smeh.
<BR>&nbsp;&nbsp;&nbsp;&nbsp;&nbsp;Beba uopšte nije rasla. Dženi je rasla, a i bliznakinje, i ja, ali ne Beba. Samo je ležala. Dženi joj je punila stomak i čistila je svaka dva-tri dana. Nije plakala niti pravila bilo kakvu gužvu. Niko joj nije ni prilazio.
<BR>&nbsp;&nbsp;&nbsp;&nbsp;&nbsp;Dženi je svaku sliku pokazivala Bebi pre nego što očisti daske i počne da slika novu. Morala je da ih čisti jer je imala samo tri daske. To je u stvari bilo dobro, jer me strah i da pomislim na šta bi ona soba ličila da je sačuvala sve slike; svaki dan je pravila četiri ili pet. Sam i klinci su stalno morali da trčkaraju da joj nabavljaju terpentin. Mogla je da vrati boje u čančiće bez po muke - samo bi pogledala u jednu boju na slici i ona bi se našla u čančiću, ali terpentin je već bio nešto drugo. Rekla mi je da Beba pamti sve njene slike i da zato ne mora da ih čuva. Sve su to bile slike mašina i zupčanika i mehaničkih spojeva i nečega što je ličilo na kolo struje i takvih stvari. Smatrao sam ih bezvrednim.
<BR>&nbsp;&nbsp;&nbsp;&nbsp;&nbsp;Jednom sam izišao sa Samom da nabavimo terpentina i dve šunke. Išli smo kroz šumu do železničke pruge, pa onda nekoliko milja niz prugu, sve dok nismo videli svetlost grada. Potom opet kroz šumu; pa kroz drvorede, pa u jednu zabačenu ulicu.
<BR>&nbsp;&nbsp;&nbsp;&nbsp;&nbsp;Sam je bio isti kao i uvek. Samo je hodao, mislio, mislio.
<BR>&nbsp;&nbsp;&nbsp;&nbsp;&nbsp;Naišli smo na jednu gvožđarsku radnju i Sam pride da pogleda u katanac i onda se vrati tamo gde sam ga čekao, vrteći glavom. Zatim smo našli jednu robnu kuću. Sam zagunđa, i onda uđosmo i stadosmo u senku u vratima. Ja provirih unutra.
<BR>&nbsp;&nbsp;&nbsp;&nbsp;&nbsp;Odjednom se kraj nas stvori Bini, gola kao i uvek kad je ovako dolazila. Ona otvori vrata iznutra. Uđosmo, i Sam ih zatvori i zaključa."Hajde kući, Bini", reče on, "dok nisi nastradala."
<BR>&nbsp;&nbsp;&nbsp;&nbsp;&nbsp;Ona mi se nasmeja i reče: "Ho-ho", i iščeze.
<BR>&nbsp;&nbsp;&nbsp;&nbsp;&nbsp;Našli smo dve fine šunke i kantu sa dva galona terpentina. Ja uzeh jednu svetložutu hemijsku olovku, ali me Sam izgrdi i natera da je vratim na mesto."Uzimamo samo ono što nam treba", reče mi on. Kad smo izišli, Bini se vrati da zaključa vrata, pa potom opet ode kući. Samo sam nekoliko puta išao sa Samom, kad je trebalo da uzme više no što je mogao sam da ponese
<BR>&nbsp;&nbsp;&nbsp;&nbsp;&nbsp;Bio sam tamo oko tri godine. To je sve čega se sećam. Sam je bio tamo ili napolju, i jedva da se i primećivala razlika. Bliznakinje su skoro sve vreme bile jedna uz drugu. Dženi mi se mnogo dopala, ali nikad nismo mnogo razgovarali. Beba je sve vreme pričala, ali ne znam o čemu.
<BR>&nbsp;&nbsp;&nbsp;&nbsp;&nbsp;Svi smo bili u poslu i svi smo se drešili.
<BR>&nbsp;&nbsp;&nbsp;&nbsp;&nbsp;Naglo se uspravih i sedoh na kauč.
<BR>&nbsp;&nbsp;&nbsp;&nbsp;&nbsp;Štern reče: "Šta je bilo?"
<BR>&nbsp;&nbsp;&nbsp;&nbsp;&nbsp;"Ništa. Ovo me nikuda ne vodi."
<BR>&nbsp;&nbsp;&nbsp;&nbsp;&nbsp;"To si rekao i na početku. Da li misliš da si otad išta postigao?"
<BR>&nbsp;&nbsp;&nbsp;&nbsp;&nbsp;"Ovaj, da, ali..."
<BR>&nbsp;&nbsp;&nbsp;&nbsp;&nbsp;"Kako onda možeš da budeš siguran da si ovaj put u pravu?"
<BR>&nbsp;&nbsp;&nbsp;&nbsp;&nbsp;Ja ne odgovorih, a on me upita: "Zar ti se nije svideo ovaj poslednji deo?"
<BR>&nbsp;&nbsp;&nbsp;&nbsp;&nbsp;Ja ljutito rekoh. "Nije se meni svidelo ili ne svidelo. To nije ništa značilo. To je bilo samo... samo pričanje."
<BR>&nbsp;&nbsp;&nbsp;&nbsp;&nbsp;"U čemu je onda razlika između ove poslednje seanse i onoga što se pre desilo?"
<BR>&nbsp;&nbsp;&nbsp;&nbsp;&nbsp;"Ogromna razlika. Prvi put sam sve osećao. Kao da mi se stvarno dešavalo. Ali ovaj put - ništa."
<BR>&nbsp;&nbsp;&nbsp;&nbsp;&nbsp;"Šta misliš, zašto je tako?"
<BR>&nbsp;&nbsp;&nbsp;&nbsp;&nbsp;"Ne znam. Ti meni reci."
<BR>&nbsp;&nbsp;&nbsp;&nbsp;&nbsp;"Pretpostavljam", reče on zamišljeno, "da tu ima neka epizoda koja ti je toliko neprijatna da se ne usuđuješ da je oživiš?"
<BR>&nbsp;&nbsp;&nbsp;&nbsp;&nbsp;"Neprijatna? Zar smrzavanje do kostiju nije neprijatno?"
<BR>&nbsp;&nbsp;&nbsp;&nbsp;&nbsp;"Postoje razne vrste neprijatnosti. Ponekad te baš ono što tražiš - ono što će odneti tvoju nevolju - toliko revoltira da nećeš ni da mu priđeš. Ili pokušavaš da ga sakriješ. Čekaj iznenada reče on, "možda su 'revolt' i 'neprijatnost' neprecizne reči. Možda je to nešto što ti je u stvari prijatno. Jedino nećeš da ga isteraš na čistinu."
<BR>&nbsp;&nbsp;&nbsp;&nbsp;&nbsp;"Ja hoću da ga isteram na čistinu."
<BR>&nbsp;&nbsp;&nbsp;&nbsp;&nbsp;Čekao je kao da ima da raščisti nešto u glavi, a zatim reče: "Ima nešto u toj frazi ,Beba ima tri godine' što te baca natrag. Šta je to?"
<BR>&nbsp;&nbsp;&nbsp;&nbsp;&nbsp;"Ubij me ako znam." Ko je to rekao?
<BR>&nbsp;&nbsp;&nbsp;&nbsp;&nbsp;"Ne znam... ovaj..."
<BR>&nbsp;&nbsp;&nbsp;&nbsp;&nbsp;On se osmehnu. "Ovaj?"
<BR>&nbsp;&nbsp;&nbsp;&nbsp;&nbsp;Ja mu uzvratih osmeh. "Ja sam rekao."
<BR>&nbsp;&nbsp;&nbsp;&nbsp;&nbsp;"Dobro. Kad?"
<BR>&nbsp;&nbsp;&nbsp;&nbsp;&nbsp;Ja prestadoh da se smešim. On se naže unapred, a zatim ustade.
<BR>&nbsp;&nbsp;&nbsp;&nbsp;&nbsp;"Šta je bilo?" upitah.
<BR>&nbsp;&nbsp;&nbsp;&nbsp;&nbsp;On reče: "Nisam verovao da neko može biti toliko lud." Ja ne rekoh ništa. On pređe do stola. "Ne želiš više da nastaviš, je li tako?"
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;"Recimo da ti ja kažem da hoćeš da prekineš zato što si došao do same ivice onoga što hoćeš da pronađeš?"
<BR>&nbsp;&nbsp;&nbsp;&nbsp;&nbsp;"Pa što mi onda ne kažeš ti, pa da onda vidiš šta ću da uradim?"
<BR>&nbsp;&nbsp;&nbsp;&nbsp;&nbsp;On samo zavrte glavom. "Ništa ja tebi neću kazivati. Haj de, idi, kad baš hoćeš. Vratiću ti kusur."
<BR>&nbsp;&nbsp;&nbsp;&nbsp;&nbsp;"Koliko ljudi se povuče kad su već stigli do samog odgovora?"
<BR>&nbsp;&nbsp;&nbsp;&nbsp;&nbsp;"Podosta."
<BR>&nbsp;&nbsp;&nbsp;&nbsp;&nbsp;"E, pa ja neću." Ponovo legoh.
<BR>&nbsp;&nbsp;&nbsp;&nbsp;&nbsp;Nije se nasmejao i nije rekao "Bravo", i nije uopšte komentarisao. Samo podiže telefonsku slušalicu i reče "Otkažite sve za danas", i vrati se do stolice iza kauča.
<BR>&nbsp;&nbsp;&nbsp;&nbsp;&nbsp;Unutra je bilo tiho. Soba je bila izolovana i zvuci nisu prodirali u nju.
<BR>&nbsp;&nbsp;&nbsp;&nbsp;&nbsp;Ja rekoh: "Šta misliš, zašto mi je Sam dozvolio da toliko dugo budem kod njega kad nisam umeo da radim stvari koje su ostali klinci umeli?"
<BR>&nbsp;&nbsp;&nbsp;&nbsp;&nbsp;"Možda si umeo."
<BR>&nbsp;&nbsp;&nbsp;&nbsp;&nbsp;"A, ne", izjavih sa sigurnošću. "Probao sam. Bio sam snažan za klinca mojih godina i umeo sam da ćutim, ali osim te dve stvari nisam se ni u čemu razlikovao od bilo kojeg drugog klinca. Mislim da se ni sada ne razlikujem, sem one razlike koju je stvorio život sa Samom i njegovim društvom."
<BR>&nbsp;&nbsp;&nbsp;&nbsp;&nbsp;"Ima li to neke veze sa onim 'Beba ima tri godine'?"
<BR>&nbsp;&nbsp;&nbsp;&nbsp;&nbsp;Ja pogledah u sivu tavanicu. "Beba ima tri godine. Beba ima tri godine. Popeo sam se do velike kuće sa krivudavim prilazom koji je vijugao ispod nečega što je ličilo na nastrešnicu. Beba ima tri godine. Beba..."
<BR>&nbsp;&nbsp;&nbsp;&nbsp;&nbsp;"Koliko ti je godina?"
<BR>&nbsp;&nbsp;&nbsp;&nbsp;&nbsp;"Trideset tri", rekoh ja, i istog trenutka skočih sa kauča kao da je usijan i zaleteh se ka vratima.
<BR>&nbsp;&nbsp;&nbsp;&nbsp;&nbsp;Štern me dograbi. "Nemoj biti glup. Hoćeš da izdangubim celo popodne?"
<BR>&nbsp;&nbsp;&nbsp;&nbsp;&nbsp;"Šta me se to tiče? Plaćam ti da dangubiš."
<BR>&nbsp;&nbsp;&nbsp;&nbsp;&nbsp;"U redu, kako hoćeš."
<BR>&nbsp;&nbsp;&nbsp;&nbsp;&nbsp;Ja se vratih. "Ne sviđa mi se ništa od svega ovoga", rekoh.
<BR>&nbsp;&nbsp;&nbsp;&nbsp;&nbsp;"Dobro. Znači postaje vruće."
<BR>&nbsp;&nbsp;&nbsp;&nbsp;&nbsp;"Zašto sam rekao, 'trideset tri'? Ja nemam trideset tri godine. Imam petnest. I još nešto..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Pa, to, sa onim 'Beba ima tri godine.' To ja kažem, tačno je. Ali kad razmislim - to nije moj glas."
<BR>&nbsp;&nbsp;&nbsp;&nbsp;&nbsp;"Kao i što trideset tri nisu tvoje godine?"
<BR>&nbsp;&nbsp;&nbsp;&nbsp;&nbsp;"Aha", prošaputah.
<BR>&nbsp;&nbsp;&nbsp;&nbsp;&nbsp;"Džeri", reče on toplim glasom, "nemaš čega da se bojiš."
<BR>&nbsp;&nbsp;&nbsp;&nbsp;&nbsp;Shvatih da sam i suviše teško disao. Pribrah se malo. Rekoh: "Ne volim da govorim tuđim glasom."
<BR>&nbsp;&nbsp;&nbsp;&nbsp;&nbsp;"Slušaj", reče mi on. "Posao psihoterapeuta nije ono što većina ljudi misli da jeste. Kad ja uđem zajedno sa tobom u svet tvoga uma - ili kad ti sam uđeš, ako ćemo tako - ono na šta naiđemo ne razlikuje se mnogo od takozvanog stvarnog sveta. Na prvi pogled tako izgleda, jer pacijent istupa sa svakojakim fantazijama i iracionalnostima i mučnim iskustvima. Ali, svi mi živimo u jednom takvom svetu. Kad je jedan klasik skovao izreku, 'istina je čudnija od mašte', mislio je upravo na to.
<BR>&nbsp;&nbsp;&nbsp;&nbsp;&nbsp;Kud god pođemo, što god učinimo, okruženi smo simbolima, stvarima koje su nam toliko poznate da ih uopšte ne gledamo, ili ih ne vidimo kad ih gledamo. Kad bi ikada neko bio u stanju da ti tačno referiše šta smo videli i o čemu smo mislili dok smo napravili desetak koraka niz ulicu, ti bi dobio najiskrivljeniju, najmaglovitiju, najdelimičniju sliku koja se može zamisliti. A niko nikada ne obraća pažnju na ono što je oko njega, sve dok ne dođe na ovakvo mesto. Nije važno što on gleda u prošle događaje; ono što je važno jeste da on vidi jasnije no što je ikada ranije mogao da vidi samo zato što ovoga puta čini napor ka tome.
<BR>&nbsp;&nbsp;&nbsp;&nbsp;&nbsp;A sada - što se tiče ovoga, 'trideset tri'. Mislim da nema gadnijeg potresa za čoveka nego da uvidi da ima nečije tuđe uspomene. Ego je i suviše važno da bi ga tek tako ispustio da klizne u stranu. Ali shvati ovo: sve tvoje misli su šifrovane, a ti imaš ključ od samo deset posto od svih njih. Onda naletiš na deo šifre koji ti je odvratan. Zar ne vidiš da je jedini način na koji ćeš pronaći ključ da prestaneš da izbegavaš taj deo?"
<BR>&nbsp;&nbsp;&nbsp;&nbsp;&nbsp;"Hoćeš da kažeš da sam počeo da se sećem nečijim... nečijim tuđim umom?"
<BR>&nbsp;&nbsp;&nbsp;&nbsp;&nbsp;"Tako ti se činilo neko vreme, što nešto znači. Hajde da pokušamo da nađemo u čemu je stvar."
<BR>&nbsp;&nbsp;&nbsp;&nbsp;&nbsp;"Važi." Bilo mi je muka. Osećao sam se umoran. I odjednom shvatih da je osećanje mučnine i umora bio jedan način pokušavanja da se iziđe.
<BR>&nbsp;&nbsp;&nbsp;&nbsp;&nbsp;"Beba ima tri godine", reče on.
<BR>&nbsp;&nbsp;&nbsp;&nbsp;&nbsp;Beba ima tri... Mi, tri, trideset tri, mi, mene, njega, nju, Kju, nju.
<BR>&nbsp;&nbsp;&nbsp;&nbsp;&nbsp;"Kju!" razdrah se.
<BR>&nbsp;&nbsp;&nbsp;&nbsp;&nbsp;Štern ne reče ništa. "Slušaj, ne znam zašto, ali mi se čini da znam kako da dođem do svega toga, a ovo nije pravi način. Da probam nešto drugo?"
<BR>&nbsp;&nbsp;&nbsp;&nbsp;&nbsp;"Ti si doktor", reče on.
<BR>&nbsp;&nbsp;&nbsp;&nbsp;&nbsp;Morao sam da se nasmejem. Zatim zatvorih oči.
<BR>&nbsp;&nbsp;&nbsp;&nbsp;&nbsp;Tamo, kroz ivice živice, livade i njivice, prozori su stremili u nebo. Travnjaci su bili zeleni, čisti i umiveni, a svi cvetovi su izgledali kao da se boje da dozvole laticama da se slome i budu neuredne.
<BR>&nbsp;&nbsp;&nbsp;&nbsp;&nbsp;Hodao sam puteljkom u cipelama. Morao sam da nosim cipele i noge mi nisu mogle da dišu. Nisam hteo da idem u tu kuću, ali sam morao.
<BR>&nbsp;&nbsp;&nbsp;&nbsp;&nbsp;Popeo sam se stepenicama između velikih belih stubova i pogledao u vrata. Zaželeo sam da mogu da vidim kroz njih, ali su bila i suviše bela i debela. Nad njima je bio prozor u obliku lepeze, doduše previsoko, i po jedan prozor sa svake strane vrata, ali su svi bili zastakljeni obojenim staklom. Ja udarih šakom o vrata i ostavih prljavštinu na njima. Ništa se ne dogodi, zato opet udarih. Vrata se otvoriše i u njima se pojavi mršava crnkinja. "Šta hoćeš?"
<BR>&nbsp;&nbsp;&nbsp;&nbsp;&nbsp;Rekoh da moram da razgovaram sa gospođicom Kju.
<BR>&nbsp;&nbsp;&nbsp;&nbsp;&nbsp;"E pa, gospodica Kju ne prima takve kao što si ti", reče ona. Govorila je i suviše glasno. "Lice ti je prljavo."
<BR>&nbsp;&nbsp;&nbsp;&nbsp;&nbsp;To me razbesne. Ionako sam bio ljut što sam morao da dođem ovde i što sam morao da se muvam po okolini blizu ljudi, i to usred dana. Rekoh: "Moje lice nema veza sa tim. Gde je gospođica Kju? Hajde, nađi mi je."
<BR>&nbsp;&nbsp;&nbsp;&nbsp;&nbsp;Ona se zagrcnu. "Kako smeš da tako govoriš sa mnom!?"
<BR>&nbsp;&nbsp;&nbsp;&nbsp;&nbsp;Ja rekoh: "Nisam ja hteo da govorim sa tobom ni tako ni ovako. Pusti me da uđem." Poželeh da je Dženi tu. Ona bi je lako pomakla. Ali, ovo sam morao sam da sredim. Samo, nisam bio dovoljno brz. Zalupila je vrata pre nego što sam stigao da je bar opsujem.
<BR>&nbsp;&nbsp;&nbsp;&nbsp;&nbsp;Zato počeh da ritam u vrata. Za ovo su cipele velika stvar. Malo posle, ona ih tako naglo otvori da zamalo ne tresnuh na stražnjicu. Ovoga puta je imala metlu. Vrisnu na mene: "Gubi se odavde, đubre jedno, ili ću sad da zovem policiju!" Gurnu me i ja padoh.
<BR>&nbsp;&nbsp;&nbsp;&nbsp;&nbsp;Podigoh se i sunuh ka njoj. Ona ustuknu i opali me metlom dok sam prolazio kraj nje, ali sam svejedno već bio unutra. Žena je vrištala i jurila za mnom. Ja joj oteh metlu, a zatim neko reče: "Mirijam!" glasom odrasle guske. Ja se sledih, a ženu uhvati histerija. "Oh, gospođice Alisija, pazite se! Sve će nas pobiti. Zovite policiju. Zovite..."
<BR>&nbsp;&nbsp;&nbsp;&nbsp;&nbsp;"Mirijam!" zatrubi glas i Mirijam ućuta.
<BR>&nbsp;&nbsp;&nbsp;&nbsp;&nbsp;Na vrhu stepeništa stajala je žena sa licem kao suva šljiva, obučena u haljinu od čipaka. Činila se mnogo starija nego što jeste, možda zato što su joj usne bile stisnute. Imala je otprilike trideset tri godine - trideset tri. Imala je zle oči i mali nos.
<BR>&nbsp;&nbsp;&nbsp;&nbsp;&nbsp;Upitah je; "Jesi li ti gospođica Kju?"
<BR>&nbsp;&nbsp;&nbsp;&nbsp;&nbsp;"Jesam. Šta znači ova invazija?"
<BR>&nbsp;&nbsp;&nbsp;&nbsp;&nbsp;"Moram da razgovaram s tobom, gospođice Kju!"
<BR>&nbsp;&nbsp;&nbsp;&nbsp;&nbsp;"Ne kaže se 'moram'. Ispravi se i govori glasno."
<BR>&nbsp;&nbsp;&nbsp;&nbsp;&nbsp;Služavka reče: "Pozvaću policiju."
<BR>&nbsp;&nbsp;&nbsp;&nbsp;&nbsp;Gospođica Kju se okrete ka njoj. "Ima vremena za to, Mirijam. Dakle, ti mali prljavko, šta hoćeš!"
<BR>&nbsp;&nbsp;&nbsp;&nbsp;&nbsp;"Moram da govorim s tobom nasamo", rekoh joj.
<BR>&nbsp;&nbsp;&nbsp;&nbsp;&nbsp;"Nemojte mu to dozvoliti, gospodice Alisija", zavapi služavka.
<BR>&nbsp;&nbsp;&nbsp;&nbsp;&nbsp;"Ćuti, Mirijam. Mali, rekla sam ti da ne govoriš 'moram'. Možeš da kažeš sve što imaš pred Mirijam."
<BR>&nbsp;&nbsp;&nbsp;&nbsp;&nbsp;"Đavola mogu." One obe zinuše. Ja rekoh: "Sam mi je rekao da ti kažem nasamo."
<BR>&nbsp;&nbsp;&nbsp;&nbsp;&nbsp;"Dosta, Mirijam! Mladiću, ili ćeš se pristojno..." Zatim joj se oči odjednom izbečiše. "Šta kažeš, ko..."
<BR>&nbsp;&nbsp;&nbsp;&nbsp;&nbsp;"Sam mi je rekao."
<BR>&nbsp;&nbsp;&nbsp;&nbsp;&nbsp;"Sam." Stajala je na stepenicama i posmatrala svoje ruke. A onda reče: "Mirijam, nećeš mi biti potrebna." I reklo bi se da to nije više ona ista žena, tako je to rekla. Služavka otvori usta, ali gospođica Kju ispruži prst koji je mirno mogao da ima nišan na vrhu. Služavka zbrisa.
<BR>&nbsp;&nbsp;&nbsp;&nbsp;&nbsp;"Hej", rekoh ja, "zaboravila si metlu." Baš sam hteo da joj je dobacim, ali me gospođica Kju dohvati i uze mi je iz ruke. "Ovuda", reče ona.
<BR>&nbsp;&nbsp;&nbsp;&nbsp;&nbsp;Ušao sam pred njom u sobi koja je bila veća nego naša bara za plivanje. Sva je bila pretrpana knjigama i stolovima presvučenim kožom, sa zlatnim cvetovima nacrtanim u uglovima.
<BR>&nbsp;&nbsp;&nbsp;&nbsp;&nbsp;Ona mi pokaza jednu stolicu. "Sedi ovde. Ne, čekaj malo."
<BR>&nbsp;&nbsp;&nbsp;&nbsp;&nbsp;Ona ode do kamina i iz jedne kutije izvadi novinu, donese je do mene, razvi i postavi na sedište stolice. "Sad sedi." Sedoh na novinu, a ona privuče drugu stolicu, ali ne stavi hartiju na nju."Šta je? Gde je Sam?"
<BR>&nbsp;&nbsp;&nbsp;&nbsp;&nbsp;"Umro je", rekoh.
<BR>&nbsp;&nbsp;&nbsp;&nbsp;&nbsp;Ona duboko udahnu vazduh i poblede. Zurila je u mene sve dok joj oči ne zasuziše."Je I' ti muka?" upitah je. "Slobodno povraćaj. Biće ti lakše."
<BR>&nbsp;&nbsp;&nbsp;&nbsp;&nbsp;"Mrtav? Sam je mrtav?"
<BR>&nbsp;&nbsp;&nbsp;&nbsp;&nbsp;"Jeste. Prošle nedelje je bila provala oblaka i kad je naredne noći izišao po oluji, prošao je ispod jednog starog hrasta što ga je bila podlokala bujica. Drvo je palo na njega."
<BR>&nbsp;&nbsp;&nbsp;&nbsp;&nbsp;"Palo na njega," prošaputa ona. "Oh, ne... to nije istina."
<BR>&nbsp;&nbsp;&nbsp;&nbsp;&nbsp;"Jeste, istina je. Jutros smo ga zatrpali. Nismo mogli više da ga čuvamo onakvoga. Bio je već počeo da smr..."
<BR>&nbsp;&nbsp;&nbsp;&nbsp;&nbsp;"Dosta!" Ona prekri lice rukama.
<BR>&nbsp;&nbsp;&nbsp;&nbsp;&nbsp;"Šta ti je?"
<BR>&nbsp;&nbsp;&nbsp;&nbsp;&nbsp;"Biće mi dobro za trenutak", progovori ona tihim glasom. Ode do kamina i stade tamo, leđima okrenuta meni. Ja skidoh jednu cipelu dok sam čekao da se vrati. Ali umesto toga ona progovori ne okrećući se. "Jesi li ti Samov mali?"
<BR>&nbsp;&nbsp;&nbsp;&nbsp;&nbsp;"Aha. On mi je rekao da dođem kod tebe."
<BR>&nbsp;&nbsp;&nbsp;&nbsp;&nbsp;"Aha, drago moje dete!" Priča mi, i za trenutak sam mislio da hoće da me uzme na ruke, ili tako nešto, ali se ona naglo zaustavi i malo nabrčka nos. "Ka-kako se zoveš?"
<BR>&nbsp;&nbsp;&nbsp;&nbsp;&nbsp;"Džeri", odgovorih.
<BR>&nbsp;&nbsp;&nbsp;&nbsp;&nbsp;"Pa, Džeri, da li bi voleo da živiš sa mnom u ovoj lepoj velikoj kući i da - da imaš čista odela - i sve što hoćeš?"
<BR>&nbsp;&nbsp;&nbsp;&nbsp;&nbsp;"Pa, u tome i jeste cela stvar. Sam mi je rekao da dođem kod tebe. Kaže da ti imaš toliko love da ne znaš šta ćeš sa njom, a kaže isto i da mu duguješ neku uslugu."
<BR>&nbsp;&nbsp;&nbsp;&nbsp;&nbsp;"Uslugu?" Reklo bi se da joj se to nije dopalo. "Pa", pokušah da joj kažem, "rekao mi je da je jednom učinio nešto za tebe i da si ti rekla da ćeš mu kad-tad uzvratiti. Eto, to"
<BR>&nbsp;&nbsp;&nbsp;&nbsp;&nbsp;"A šta ti je rekao o toj usluzi?" Glas joj je opet postao rapav.
<BR>&nbsp;&nbsp;&nbsp;&nbsp;&nbsp;"Ništa, do đavola."
<BR>&nbsp;&nbsp;&nbsp;&nbsp;&nbsp;"Molim te, nemoj da upotrebljavaš tu reč", izusti ona sklopljenih očiju. Zatim ih otvori i klimnu glavom. "Obećala sam i učiniću. Odsada možeš da živiš ovde. Ako - ako želiš."
<BR>&nbsp;&nbsp;&nbsp;&nbsp;&nbsp;"Nema veze da li ja želim ili ne. Sam mi je naredio da živim ovde."
<BR>&nbsp;&nbsp;&nbsp;&nbsp;&nbsp;"Ovde ćeš biti srećan", reče ona. Onda me odmeri od glave do pete. "Ja ću se za to postarati."
<BR>&nbsp;&nbsp;&nbsp;&nbsp;&nbsp;"Važi. Je l' da idem da dovedem ostale klince?"
<BR>&nbsp;&nbsp;&nbsp;&nbsp;&nbsp;"Ostale klince - decu?"
<BR>&nbsp;&nbsp;&nbsp;&nbsp;&nbsp;"Aha. Ovo ne važi samo za mene. Za sve nas - celo društvo."
<BR>&nbsp;&nbsp;&nbsp;&nbsp;&nbsp;Ona se zavali u stolicu, izvadi nekakvu glupu malu maramicu i obrisa usne, posmatrajući me sve vreme. "Ispričaj mi o tim - toj ostaloj deci."
<BR>&nbsp;&nbsp;&nbsp;&nbsp;&nbsp;"Pa, ima Dženi, ona ima jedanaest godina kao i ja. Pa onda Bini i Boni, koje imaju po osam godina, one su bliznakinje, i Beba. Beba ima tri godine."
<BR>&nbsp;&nbsp;&nbsp;&nbsp;&nbsp;Vrištao sam. Štern za tren oka kleče kraj kauča i pritisnu mi svoje dlanove uz obraze da mi smiri glavu; mlatarao sam njome levo-desno.
<BR>&nbsp;&nbsp;&nbsp;&nbsp;&nbsp;"Fino, sinko", reče. "Znači, našao si. Nisi saznao šta je to, ali si našao gde je."
<BR>&nbsp;&nbsp;&nbsp;&nbsp;&nbsp;Ja promuklo rekoh: "Imaš vode?"
<BR>&nbsp;&nbsp;&nbsp;&nbsp;&nbsp;On mi nasu vode iz termosa. Toliko je bila hladna da me preseče. Ležao sam na leđima i odmarao se, kao da sam se ispeo na vrh broda. Rekoh: "Ovako nešto ne mogu da izdržim još jedanput."
<BR>&nbsp;&nbsp;&nbsp;&nbsp;&nbsp;"Hoćeš da prekinemo za danas?"
<BR>&nbsp;&nbsp;&nbsp;&nbsp;&nbsp;"A ti?"
<BR>&nbsp;&nbsp;&nbsp;&nbsp;&nbsp;"Ja ću izdržati dokle ti hoćeš."
<BR>&nbsp;&nbsp;&nbsp;&nbsp;&nbsp;Razmisli o tome. "Hteo bih da nastavim, ali ne bih želeo da lutam. Bar ne odmah."
<BR>&nbsp;&nbsp;&nbsp;&nbsp;&nbsp;"Ako hoćeš da čuješ još jednu nepreciznu analogiju", reče Štern, "psihijatrija je kao automobilska karta. Uvek ima mnogo različitih načina da se stigne na određeno mesto."
<BR>&nbsp;&nbsp;&nbsp;&nbsp;&nbsp;"Ja ću da idem naokolo, dužim putem", rekoh mu. "Autoputem sa osam kolovoza. Neću onim puteljkom preko brda. Ne hvata mi kuplung. Gde da skrenem?"
<BR>&nbsp;&nbsp;&nbsp;&nbsp;&nbsp;On se zakikota. Dopade mi se taj zvuk. "Odmah tu iza onog pošljunčanog prilaza."
<BR>&nbsp;&nbsp;&nbsp;&nbsp;&nbsp;"Bio sam tamo. Ima jedan most što ga je odnela voda."
<BR>&nbsp;&nbsp;&nbsp;&nbsp;&nbsp;"Ti si već jednom prošao ceo ovaj put", reče mi on.
<BR>&nbsp;&nbsp;&nbsp;&nbsp;&nbsp;"Počni od druge strane mosta."
<BR>&nbsp;&nbsp;&nbsp;&nbsp;&nbsp;"Nisam na to mislio. Mislio sam da moram ponovo celim putem, inč po inč."
<BR>&nbsp;&nbsp;&nbsp;&nbsp;&nbsp;"Možda nećeš morati, možda ćeš morati, ali će ti biti lako da pređeš most kad si prešao sve drugo. Možda na mostu nema ništa vredno, a možda i ima, ali ne možeš da mu priđeš sve dok ne potražiš na svim drugim mestima."
<BR>&nbsp;&nbsp;&nbsp;&nbsp;&nbsp;"Hajdemo." Nekako sam bio stvarno željan da počnem.
<BR>&nbsp;&nbsp;&nbsp;&nbsp;&nbsp;"Je l' mogu nešto da predložim?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Samo pričaj", reče on. "Nemoj se mnogo upuštati u ono što kažeš. Onaj prvi deo, kad si imao osam godina - stvarno si ga proživeo. Onaj drugi, sve ono o klincima, samo si pričao o njemu. Onda ona poseta kad si imao jedanaest godina, nju si osetio. Sada samo nastavi da pričaš."
<BR>&nbsp;&nbsp;&nbsp;&nbsp;&nbsp;"Važi."
<BR>&nbsp;&nbsp;&nbsp;&nbsp;&nbsp;On pričeka, a zatim tiho reče: "U biblioteci. Rekao si joj za ostale klince."
<BR>
<BR>&nbsp;&nbsp;&nbsp;&nbsp;&nbsp;Ispričao sam joj... a onda je ona rekla i nešto se desilo, i ja sam vrisnuo. Ona me je utešila, ja sam je opsovao.
<BR>&nbsp;&nbsp;&nbsp;&nbsp;&nbsp;Ali sada ne mislim o tome. Sada idemo dalje.
<BR>&nbsp;&nbsp;&nbsp;&nbsp;&nbsp;U biblioteci. Koža, sto, i da li mogu da uradim sa gospođicom Kju ono što je Sam rekao.
<BR>&nbsp;&nbsp;&nbsp;&nbsp;&nbsp;Ono što je Sem rekao bilo je: "Ima jedna žena koja živi na vrh brda u oblasti Hajts, zove se Kju. Ona mora da se brine o vama. Moraš da je nateraš da se brine o vama. Radite sve što vam kaže, ali ostanite zajedno. Ne daj da se iko od vas odvoji od drugih, jesi l' čuo? Osim toga, zadovoljavajte gospođicu Kju i ona će vas učiniti zadovoljnim. Hajde, idi uradi što sam ti rekao." Tako mi je Sam rekao. Između svake reči bila je veza kao čelični kabl, i cela ta stvar se činila nesalomljiva. Bar se meni činila nesalomljiva.
<BR>&nbsp;&nbsp;&nbsp;&nbsp;&nbsp;Gospođica Kju reče: "Gde su ti sestre i Beba?"
<BR>&nbsp;&nbsp;&nbsp;&nbsp;&nbsp;"Dovešću ih."
<BR>&nbsp;&nbsp;&nbsp;&nbsp;&nbsp;"Je li to blizu?"
<BR>&nbsp;&nbsp;&nbsp;&nbsp;&nbsp;"Dovoljno blizu." Ona ništa ne reče na to, zato ustadoh. "Brzo ću se vratiti."
<BR>&nbsp;&nbsp;&nbsp;&nbsp;&nbsp;"Čekaj", reče ona. "Ja - u stvari, nisam imala vremena da razmislim. Hoću reći - moram da se pripremim, znaš."
<BR>&nbsp;&nbsp;&nbsp;&nbsp;&nbsp;Ja rekoh: "Nema ti šta da hoćeš reći, i spremna si. Zdravo."
<BR>&nbsp;&nbsp;&nbsp;&nbsp;&nbsp;Na izlazu je čuh kako govori, sve glasnije i glasnije kako sam se udaljavao: "Mladiću, ako ćeš živeti u ovoj kući, da naučiš da budeš mnogo vaspitaniji..." i još mnogo sličnih stvari.
<BR>&nbsp;&nbsp;&nbsp;&nbsp;&nbsp;Ja joj doviknuh: "Dobro, dobro", i izađoh.
<BR>&nbsp;&nbsp;&nbsp;&nbsp;&nbsp;Sunce je bilo toplo, a nebo je bilo dobro, i ubrzo sam stigao do Samove kuće. Vatra je bila ugašena, a Beba je smrdela. Dženi je bila preturila svoj štafelaj i sada je sedela na podu kraj vrata sa glavom među rukama. Boni i Bini su bile zagrljene na tronošcu, stisnute jedna uz drugu kao da im je hladno iako nije bilo hladno.
<BR>&nbsp;&nbsp;&nbsp;&nbsp;&nbsp;Ja udarih Dženi po ruci da je prenem. Ona diže glavu. Imala je sive oči - ili su bile više zelenkaste - ali su se sada činile vrlo čudne, kao voda u čaši na čijem je dnu ostalo malo mleka. Ja rekoh: "Šta vam je?"
<BR>&nbsp;&nbsp;&nbsp;&nbsp;&nbsp;"Kome to?" htela je da zna."Svima vama", rekoh.
<BR>&nbsp;&nbsp;&nbsp;&nbsp;&nbsp;Ona reče: "Svejedno nam je sve, eto šta nam je."
<BR>&nbsp;&nbsp;&nbsp;&nbsp;&nbsp;"Pa, dobro", rekoh ja, "ali moramo da uradimo što nam je Sam rekao. Hajde."
<BR>&nbsp;&nbsp;&nbsp;&nbsp;&nbsp;"Ne." Ja pogledah bliznakinje. Bile su mi okrenule leđa. Dženi reče: "Gladne su."
<BR>&nbsp;&nbsp;&nbsp;&nbsp;&nbsp;"Pa, što im ne daš nešto?"
<BR>&nbsp;&nbsp;&nbsp;&nbsp;&nbsp;Ona samo sleže ramenima. Ja sedoh. Kog je đavola Sam morao da se onako zdrobi?
<BR>&nbsp;&nbsp;&nbsp;&nbsp;&nbsp;"Više ne možemo da se drešamo", reče Dženi. Ovo kao da je sve objašnjavalo.
<BR>&nbsp;&nbsp;&nbsp;&nbsp;&nbsp;"Slušaj", rekoh ja, "Sad moram ja da budem Sam."
<BR>&nbsp;&nbsp;&nbsp;&nbsp;&nbsp;Dženi je razmišljala, a utom se Beba ritnu. Dženi je pogleda. "Ne možeš", reče.
<BR>&nbsp;&nbsp;&nbsp;&nbsp;&nbsp;"Znam gde da nađem hranu i terpentin", rekoh joj. "Mogu da nađem onu mahovinu da zapušim rupe među direcima, mogu da sećem drva, sve mogu." Ali ja nisam mogao da sa udaljenosti od više milja dozovem Bini i Boni da otključavaju vrata. Nisam umeo da kažem samo jednu reč Dženi pa da ona donese vode, ili raspiri vatru, ili popravi akumulator. Nisam umeo da napravim da se drešamo.
<BR>&nbsp;&nbsp;&nbsp;&nbsp;&nbsp;Dugo smo svi tako ostali. Onda začuh da kolevka škripi. Pogledah. Dženi je zurila u nju.
<BR>&nbsp;&nbsp;&nbsp;&nbsp;&nbsp;"U redu", reče ona. "Hajdemo."
<BR>&nbsp;&nbsp;&nbsp;&nbsp;&nbsp;"Ko to kaže?"
<BR>&nbsp;&nbsp;&nbsp;&nbsp;&nbsp;"Beba."
<BR>&nbsp;&nbsp;&nbsp;&nbsp;&nbsp;"Dobro, ko je sad Beba?"
<BR>&nbsp;&nbsp;&nbsp;&nbsp;&nbsp;"Beba", reče Dženi.
<BR>&nbsp;&nbsp;&nbsp;&nbsp;&nbsp;Ja ustadoh i priđoh da je tresnem po zubima, ali se zaustavih. Ako Beba može da ih natera da urade ono što je Sam hteo, onda će to biti urađeno. Ako počnem da ih sve redom ganjam, neće se ništa uraditi. Zato ništa ne rekoh. Dženi se diže i izađe. Bliznakinje su je posmatrale. Onda Boni nestade. Bini pokupi Boninu odeću i iziđe. Ja izvadih Bebu iz kolevke i zabacih je sebi na ramena.
<BR>&nbsp;&nbsp;&nbsp;&nbsp;&nbsp;Bilo je bolje kad smo svi bili napolju. Bilo je kasno po podne i vazduh je bio topao. Bliznakinje su se jurcale po drveću kao par letećih veverica, a Dženi i ja smo hodali kao da smo pošli na plivanje. Beba je počela da se bacaka, a Dženi je pogleda i nahrani, pa se ova opet umiri.
<BR>&nbsp;&nbsp;&nbsp;&nbsp;&nbsp;Kad smo se približili gradu, hteo sam da svi budemo na okupu, ali sam se bojao da išta kažem. Mora da je umesto mene to rekla Beba. Bliznakinje nam se vratiše, Dženi im dade odeću, te one pođoše pred nama, kako voliš. Ne znam kako je to Beba izvela. Siguran sam da mrze da tako putuju.
<BR>&nbsp;&nbsp;&nbsp;&nbsp;&nbsp;Nismo imali nikakve neprilike, sem jednog tipa na koga smo naleteli na ulici blizu kuće gospođice Kju. On se zaustavio i zablenuo u nas, ali ga Dženi pogleda i učini da mu se šešir toliko duboko navuče preko očiju da je skoro iščupao vrat dok ga je opet podigao.
<BR>&nbsp;&nbsp;&nbsp;&nbsp;&nbsp;Vidi čuda, kad smo stigli do kuće, neko je već bio oprao svu prljavštinu koju sam bio ostavio na vratima. Držao sam jednom rukom Bebu za ruku a drugom za članak i nosio je tako na vratu, pa zato ritnuh vrata i opet ih uprljah.
<BR>&nbsp;&nbsp;&nbsp;&nbsp;&nbsp;"Ima ovde jedna žena, zove se Mirijam", rekoh Dženi. "Ako samo zine, kaži joj da ide do đavola."
<BR>&nbsp;&nbsp;&nbsp;&nbsp;&nbsp;Vrata se otvoriše i u njima se pojavi Mirijam. Čim nas ugleda, ona odskoči šest stopa unatrag. Mi svi uđosmo jedno za drugim. Mirijam povrati dah i zavrišta: "Gospođice Kju! Gospodice Kju!"
<BR>&nbsp;&nbsp;&nbsp;&nbsp;&nbsp;"Idi do đavola," reče Dženi i pogleda me. Nisam znao šta radim. Ovo je bilo prvi put da me Dženi posluša. Gospođica Kju siđe stepenicama. Sada je imala drugačiju haljinu, ali isto tako glupu i sa isto tako mnogo čipki. Otvori usta ali ništa ne iziđe i ona nastavi da zija sve dok joj ne dođe glas. Konačno, ona reče: "Gospode bože, sačuvaj i sakloni!"
<BR>&nbsp;&nbsp;&nbsp;&nbsp;&nbsp;Bliznakinje se postrojiše i zablenuše u nju. Mirijam se postrance povlačila prema zidu i onda kliznula niz njega, držeći se podalje od nas, sve dok ne stiže do vrata i zatvori ih. Ona reče: "Gospodice Kju, ako su ovo ta deca za koju ste rekli da će živeti kod nas, ja dajem otkaz."
<BR>&nbsp;&nbsp;&nbsp;&nbsp;&nbsp;Dženi reče: "Idi do davola."
<BR>&nbsp;&nbsp;&nbsp;&nbsp;&nbsp;U tom trenutku Boni čučnu na tepih. Mirijam gaknu i skoči za njom. Dograbi je za ruku i htede da je podigne. Boni iščeze, ostavivši Mirijam sa haljinicom u ruci i sa izrazom ogromnog zaprepašćenja na licu. Bini se isceri kao da će raspolutiti sebi glavu i poče da maše kao luda. Pogledah u pravcu u kome je mahala i videh Boni, golu kao od majke rođenu, na gelenderu na vrhu stepeništa.
<BR>&nbsp;&nbsp;&nbsp;&nbsp;&nbsp;Gospodica Kju se osvrte i vide je, i samo sede na stepenice. Mirijam se takođe sruši kao da ju je metak pogodio. Bini podiže Boninu haljinicu. Boni je obuče; gospođica Kju kao da je malo odremala, a onda podiže pogled. Boni i Bini su silazile stepenicama držeći se za ruke. Kad su stigle do mene, one opet stadoše jedna uz drugu i zablenuše se u gospođicu Kju.
<BR>&nbsp;&nbsp;&nbsp;&nbsp;&nbsp;"Šta joj je?" upita me Dženi.
<BR>&nbsp;&nbsp;&nbsp;&nbsp;&nbsp;"Smuči joj se povremeno."
<BR>&nbsp;&nbsp;&nbsp;&nbsp;&nbsp;"Vratimo se kući."
<BR>&nbsp;&nbsp;&nbsp;&nbsp;&nbsp;"Ne", rekoh joj.
<BR>&nbsp;&nbsp;&nbsp;&nbsp;&nbsp;Gospođica Kju se grčevito uhvati za gelender i podiže se na noge. Jedno vreme je tako stajala obešena preko gelendera, zatvorenih očiju. Onda se odjednom ukruti. Činila se viša za četiri inča. Sada je marširala ka nama.
<BR>&nbsp;&nbsp;&nbsp;&nbsp;&nbsp;"Džerarde", zatrubi ona.
<BR>&nbsp;&nbsp;&nbsp;&nbsp;&nbsp;Mislio sam da će reći nešto drugo. Ali se ona nekako pribra i diže prst. "Za ime boga, šta je ovo?" Pokazivala je prstom na mene.
<BR>&nbsp;&nbsp;&nbsp;&nbsp;&nbsp;Nisam odmah shvatio, zato se okretoh da pogledam iza sebe. "Koje?"
<BR>&nbsp;&nbsp;&nbsp;&nbsp;&nbsp;"To! To!"
<BR>&nbsp;&nbsp;&nbsp;&nbsp;&nbsp;"A!" rekoh ja. "To je Beba."
<BR>&nbsp;&nbsp;&nbsp;&nbsp;&nbsp;Smakoh Bebu sa ramena i podigoh je uvis da je gospođica Kju pogleda. Ona ispusti nekakav glas koji je podsećao na jecaj i skoči ka meni i ote mi je. Držala ju je pred sobom i jecala i zvala je jadno moje malo, a onda je otrčala i stavila je na dugu klupu sa jastučićima ispod prozora sa obojenim staklom. Nagla se nad njom i stavila zglob od kažiprsta u usta i grizla ga i dalje jecala. Zatim se okrete meni. "Od kada je ovakva?"
<BR>&nbsp;&nbsp;&nbsp;&nbsp;&nbsp;Ja pogledah Dženi, a ona mene. Rekoh: "Oduvek je ovakva."
<BR>&nbsp;&nbsp;&nbsp;&nbsp;&nbsp;Ona kao da se zakašlja i potrča do Mirijam, koja se bila otegla na podu. Poče da je šamara. Mirijam se uspravi i sede, pa pređe pogledom preko svih nas. Onda zaklopi oči i poče da drhti i poče da se pentra uz ruku gospođice Kju sve dok se ne diže na noge.
<BR>&nbsp;&nbsp;&nbsp;&nbsp;&nbsp;"Priberi se", procedi kroz zube gospodica Kju. "Donesi lavor tople vode i sapun. Sunđer. Peškire. Brzo!" Ona snažno gurnu Mirijam. Mirijam se zatetura i osloni šakama o zid da ne bi pala, a zatim istrča.
<BR>&nbsp;&nbsp;&nbsp;&nbsp;&nbsp;Gospođica Kju se vrati Bebi i nadnese se nad nju, cokćući usnama."Nemoj da petljaš oko nje", rekoh ja. "Ništa joj nije. Gladni smo."
<BR>&nbsp;&nbsp;&nbsp;&nbsp;&nbsp;Pogledala me je kao da sam je ubo iglom. "Nemoj da mi se obraćaš."
<BR>&nbsp;&nbsp;&nbsp;&nbsp;&nbsp;"Pazi ovamo," rekoh "ni mi ne volimo sve ovo više no što ga ti voliš. Da nam nije Sam naredio, nikad ne bi došli. Bilo nam je sasvim dobro i tamo gde smo dosad bili."
<BR>&nbsp;&nbsp;&nbsp;&nbsp;&nbsp;"Ne kaže se 'ne bi došli', nego 'ne bismo došli'," reče gospođica Kju. Ona nas sve pogleda, jedno po jedno. Zatim izvadi onu glupu maramicu i prinese je ustima.
<BR>&nbsp;&nbsp;&nbsp;&nbsp;&nbsp;"Je l' vidiš?" rekoh Dženi. "Stalno joj je muka."
<BR>&nbsp;&nbsp;&nbsp;&nbsp;&nbsp;"Ho-ho," reče Boni.
<BR>&nbsp;&nbsp;&nbsp;&nbsp;&nbsp;Gospođica Kju joj uputi jedan dug pogled. "Džerarde", reče ona glasom kao da se guši, "ako se dobro sećam, rekao si da su ova deca tvoje sestre."
<BR>&nbsp;&nbsp;&nbsp;&nbsp;&nbsp;"Pa šta onda?"
<BR>&nbsp;&nbsp;&nbsp;&nbsp;&nbsp;Ona me pogleda kao da sam stvarno blesav. "Ti ne možeš imati crnkinjice za sestre, Džerarde."
<BR>&nbsp;&nbsp;&nbsp;&nbsp;&nbsp;Dženl reče: "Mi možemo."
<BR>&nbsp;&nbsp;&nbsp;&nbsp;&nbsp;Gospođica Kju poče da šparta gore-dole po sobi, vrlo brzo. "Imamo mnogo posla", reče ona, govoreći sebi. Mirijam uđe sa velikom ovalnom šerpom, peškirima i ostalim drangulijama na ruci. Spusti sve na klupu, a gospođica Kju nadlanicom proba vodu, a zatim uze Bebu i bućnu je unutra. Beba poče da se rita.
<BR>&nbsp;&nbsp;&nbsp;&nbsp;&nbsp;Ja iskoračih i rekoh: "Stani malo. Čekaj. Kog to đavola radiš?"
<BR>&nbsp;&nbsp;&nbsp;&nbsp;&nbsp;Dženi reče: "Ćuti, Džeri. Kaže da joj je dobro."
<BR>&nbsp;&nbsp;&nbsp;&nbsp;&nbsp;"Dobro? Pa ona će je udaviti."
<BR>&nbsp;&nbsp;&nbsp;&nbsp;&nbsp;"Neće. Samo ti ćuti."
<BR>&nbsp;&nbsp;&nbsp;&nbsp;&nbsp;Gospođica Kju je sapunjala Bebu i obrtala je nekoliko puta i grebala je po glavi i onda je skoro ugušila velikim belim peškirom. Mirijam je stajala i blenula dok je gospođica Kju obmotavala oko Bebe kuhinjsku krpu tako da od nje ispadoše gaćice. Kad je bila gotova, čovek ne bi poverovao da je to ona ista beba. Kad je završila, gospođica Kju je već bila mnogo pribranija. Teško je disala, a usne su joj bile još zategnutije. Ona pruži Bebu Mirijam.
<BR>&nbsp;&nbsp;&nbsp;&nbsp;&nbsp;"Uzmi jednog malog", reče ona, "i stavi ga..."
<BR>&nbsp;&nbsp;&nbsp;&nbsp;&nbsp;Ali Mirijam ustuknu. "Izvinite, gospođice Kju, ali ja Vas napuštam i ne zanima me više ništa."
<BR>&nbsp;&nbsp;&nbsp;&nbsp;&nbsp;Gospođica Kju opet zatrubi: "Ne možeš me ostaviti u ovakvoj situaciji! Ovoj deci treba pomoći. Zar i sama ne vidiš?"
<BR>&nbsp;&nbsp;&nbsp;&nbsp;&nbsp;Mirijam osmotri mene i Dženi. Drhtala je. "Vi ste u opasnosti, gospođice Alisija. Oni nisu samo prljavi. Oni su ćaknuti!"
<BR>&nbsp;&nbsp;&nbsp;&nbsp;&nbsp;"Oni su žrtve zapuštenosti i sigurno ne bi bili gori od tebe ili mene da nas je neko zapustio. I ne kaže se 'ćaknuti'. Džerarde!"
<BR>&nbsp;&nbsp;&nbsp;&nbsp;&nbsp;"Šta je?"
<BR>&nbsp;&nbsp;&nbsp;&nbsp;&nbsp;"Ne kaže se - o, Bože, imamo toliko mnogo posla. Džerarde, ako ti i tvoji - ova ostala deca nameravate da živite ovde, moraćete mnogo da se promenite. Ne možete živeti pod ovim krovom i ponašati se kao dosad. Da li me razumeš"
<BR>&nbsp;&nbsp;&nbsp;&nbsp;&nbsp;"Dabome. Sam je rekao da radimo sve što nam kažeš."
<BR>&nbsp;&nbsp;&nbsp;&nbsp;&nbsp;"Hoćete li raditi sve što vam kažem?"
<BR>&nbsp;&nbsp;&nbsp;&nbsp;&nbsp;"Pa, maločas sam rekao, nisi gluva."
<BR>&nbsp;&nbsp;&nbsp;&nbsp;&nbsp;"Džerarde, moraćeš da naučiš da sa mnom drukčije razgovaraš, a sada mladiću, ako ti naredim da radiš i ono što ti Mirijam kaže, hoćeš li i to da poslušaš?"
<BR>&nbsp;&nbsp;&nbsp;&nbsp;&nbsp;Ja rekoh Dženi: "Šta ti misliš?"
<BR>&nbsp;&nbsp;&nbsp;&nbsp;&nbsp;"Pitaću Bebu." Dženi pogleda u Bebu, a Beba zamlatara rukama i guknu. Ona reče: "Slaže se."
<BR>&nbsp;&nbsp;&nbsp;&nbsp;&nbsp;Gospodica Kju reče: "Džerarde, postavila sam ti pitanje."
<BR>&nbsp;&nbsp;&nbsp;&nbsp;&nbsp;"Nemoj da šiziš", rekoh. "Moram da se raspitam. Dobro, kad baš hoćeš, slušaćemo i Mirijam."
<BR>&nbsp;&nbsp;&nbsp;&nbsp;&nbsp;Gospođica Kju se okrete ka Mirijam. "Jesi li čula, Mirijam?"
<BR>&nbsp;&nbsp;&nbsp;&nbsp;&nbsp;Mirijam pogleda gospođicu Kju, pa onda nas, i zavrte glavom. Onda jedva primetno raširi ruke prema Boni i Bini. One pođoše pravo ka njoj. Svaka je uhvati za po jednu ruku. Pogledaše je u lice i isceriše se. Verovatno su smišljale neku pakost, ali su ipak nekako ljupko izgledale. Mirijamine usne se malo opustiše i za trenutak mi se učini da će dobiti ljudski izgled. Ona reče: "U redu, gospođice Ailisija."
<BR>&nbsp;&nbsp;&nbsp;&nbsp;&nbsp;Gospodica Kju joj priđe i dade joj Bebu, i ona pođe sa bebom uz stepenice. Zatim nas gospođica Kju povede za Mirijam. Svi se popesmo stepenicama.
<BR>&nbsp;&nbsp;&nbsp;&nbsp;&nbsp;Počele su da nas obrađuju, i tako je trajalo neprekidno pune tri godine.
<BR>
<BR>&nbsp;&nbsp;&nbsp;&nbsp;&nbsp;"Bilo je pakleno", rekoh Šternu.
<BR>&nbsp;&nbsp;&nbsp;&nbsp;&nbsp;"Mora da su bile rođene za tako nešto."
<BR>&nbsp;&nbsp;&nbsp;&nbsp;&nbsp;"Rekao bih da jesu. I mi smo bili. Hteli smo da radimo tačno ono što nam je rekao Sam. Ništa na svetu nas ne bi sprečilo da ga poslušamo. Bili smo se obavezali da uradimo svaku sitnicu koju bi nam naredila gospođica Kju. Ali reklo bi se da ni ona ni Mirijam to uopšte nisu shvatale. Čini mi se da su mislile da treba da nas prisiljavaju na sve i svašta. Jedino što je trebalo da urade jeste da nam objasne šta žele da uradimo i mi bismo ih poslušali. Umesto da mi lepo kaže da ne smem da spavam u istom krevetu sa Dženi, gospođica Kju bi oko toga napravila čitav džumbus. Kao da sam opljačkao krunske dijamante, tako se ponašala.
<BR>&nbsp;&nbsp;&nbsp;&nbsp;&nbsp;Ali kad počne ono: 'Morate se ponašati kao male dame i gospoda', onda mi to ama baš ništa ne znači. A od svaka tri naređenja koja bi nam dala, dva su bila u tom stilu. 'Ah-ah!' rekla bi. 'Izražavanje, izražavanje!' Dosta dugo nisam uspeo da ukapiram šta je posredi. Najzad sam je pitao šta do đavola hoće da kaže, i onda nam je konačno objasnila. Shvataš me?"
<BR>&nbsp;&nbsp;&nbsp;&nbsp;&nbsp;"Svakako", reče Štern. "Da li je vremenom postajalo lakše?"
<BR>&nbsp;&nbsp;&nbsp;&nbsp;&nbsp;"Samo smo dvaput stvarno zaglavili, jednom zbog bliznakinja i jednom zbog Bebe. Taj put je bilo stvarno gadno."
<BR>&nbsp;&nbsp;&nbsp;&nbsp;&nbsp;"Šta se dogodilo?"
<BR>&nbsp;&nbsp;&nbsp;&nbsp;&nbsp;"Ono sa bliznakinjama? Pa, jedno nedelju dana pošto smo došli tamo, počeli smo da osećamo da tu nešto smrdi. To jest, Dženi i ja smo osetili da nešto nije u redu. Počeli smo da primećujemo da Boni i Bini skoro nikad nisu sa nama. Kao da je kuća bila podeljena na dva dela, jedan za gospođicu Kju i Dženi i mene, a drugi za Mirijam i bliznakinje. Možda bismo to ranije primetili da na samom početku nismo upali u onoliku gužvu, kad su nam navukle nova odela, pa nas terale da spavamo celu noć, i ostalo. Ali, evo šta se desilo: bili smo svi izišli u dvorište da se igramo, i onda je došlo vreme ručku, i bliznakinje je Mirijam odvela da jedu sa njom, dok smo mi jeli sa gospođicom Kju. Zato je Dženi rekla: 'A zašto i bliznakinje ne jedu sa nama?'
<BR>&nbsp;&nbsp;&nbsp;&nbsp;&nbsp;'O njima se brine Mirijam, draga', rekla je gospođica Kju.
<BR>&nbsp;&nbsp;&nbsp;&nbsp;&nbsp;Dženi ju je pogledala onim svojim očima. 'Znam. Neka jedu ovde i ja ću se brinuti o njima.'
<BR>&nbsp;&nbsp;&nbsp;&nbsp;&nbsp;Usne gospođice Kju su se sasvim zategle i ona je rekla, 'Dženi, one su male crnkinje. A sada ručaj.'
<BR>&nbsp;&nbsp;&nbsp;&nbsp;&nbsp;Ali to ni Dženi ni meni nije ništa objasnilo. Rekao sam: 'Hoću da one jedu sa nama. Sam je rekao da moramo ostati zajedno.''Ali vi jeste zajedno,' rekla je ona. 'Mi svi živimo u istoj kući. Svi jedemo istu hranu. Prekinimo diskusiju o ovome.'
<BR>&nbsp;&nbsp;&nbsp;&nbsp;&nbsp;Ja sam pogledao Dženi, a ona mene, i onda je rekla: 'A zašto onda sav taj život i jedenje ne izvodimo ovde?'
<BR>&nbsp;&nbsp;&nbsp;&nbsp;&nbsp;Gospodica Kju je spustila viljušku i oštro nas pogledala.
<BR>&nbsp;&nbsp;&nbsp;&nbsp;&nbsp;'Objasnila sam vam i rekla sam da tu više nema diskusije.'
<BR>&nbsp;&nbsp;&nbsp;&nbsp;&nbsp;E, onda sam pomislio da smo došli u pravi ćorsokak. Zato sam zabacio glavu i viknuo, 'Boni! Bini!' I dok si trepnuo, eto ih tu.
<BR>&nbsp;&nbsp;&nbsp;&nbsp;&nbsp;Tada se stvorio krkljanac. Gospodica Kju ih je isterala, a one nisu htele da iziđu, pa je onda uletela zajapurena Mirijam sa njihovim haljinama, ali nije mogla da ih uhvati, a onda je gospođica Kju počela da trubi na njih i konačno na mene. Rekla je da je to već previše. U redu, možda je imala napornu nedelju, ali imali smo je i mi. I onda nam je gospođica Kju naredila da odemo.
<BR>&nbsp;&nbsp;&nbsp;&nbsp;&nbsp;Ja sam otišao da uzmem Bebu i onda sam pošao napolje, a za mnom Dženi i bliznakinje. Gospodica Kju je sačekala da svi iziđemo, pa se onda nadala za nama. Prošla nas je, stala ispred mene i naterala me da stanem. Svi smo stali.
<BR>&nbsp;&nbsp;&nbsp;&nbsp;&nbsp;'Da li ti tako ispunjavaš Samove želje?' pitala me je.
<BR>&nbsp;&nbsp;&nbsp;&nbsp;&nbsp;Rekao sam joj da ih tako ispunjavam. Ona mi je rekla da se njoj čini da je Sam želeo da ostanemo kod nje. A ja sam joj odgovorio: 'Jeste, ali je naredio da ostanemo uvek za jedno.'
<BR>&nbsp;&nbsp;&nbsp;&nbsp;&nbsp;Ona je rekla da se vratimo unutra jer hoće da porazgovara sa nama. Dženi je pitala Bebu i Beba je rekla u redu i zato smo se svi vratili. Nagodili smo se. Više nismo jeli u trpezariji. U kući je bio jedan trem, kao neka veranda sa staklenim prozorima, spojena vratima sa trpezarijom i kuhinjom, pa smo posle toga svi tamo jeli. Gospodica Kju je otada jela sama.
<BR>&nbsp;&nbsp;&nbsp;&nbsp;&nbsp;Ali, zbog celog ovog kalambura desila se jedna smešna stvar."
<BR>&nbsp;&nbsp;&nbsp;&nbsp;&nbsp;"Šta to?" upita me Štern.
<BR>&nbsp;&nbsp;&nbsp;&nbsp;&nbsp;Ja se nasmejah. "Mirijam. Izgledala je i ponašala se kao i obično samo što je počela da nam između obroka tutka po koji kolač u šaku. Bile su mi potrebne čitave godine da shvatim u čemu je stvar. Stvarno ti kažem. Iz onoga što sam saznao o ljudima, reklo bi se da postoje dve vojske koje se tuku oko rasa. Jedna se tuče da ih razdvoji, a druga se tuče da ih spoji. Ali ne vidim zašto su obe strane toliko zabrinute oko svega toga! Zašto jednostavno ne batale tu glupost?"
<BR>&nbsp;&nbsp;&nbsp;&nbsp;&nbsp;"Nemoguće. Vidiš, Džeri, za ljude je nužno da veruju da su u izvesnom pogledu superiorni. Ti i Sam i klinci - vi ste bili prilično čvrsta jedinica. Zar ne misliš da ste vi bili malkice bolji od drugih ljudi na svetu?"
<BR>&nbsp;&nbsp;&nbsp;&nbsp;&nbsp;"Bolji? Kako smo mogli da budemo bolji?"
<BR>&nbsp;&nbsp;&nbsp;&nbsp;&nbsp;"Onda, drugačiji."
<BR>&nbsp;&nbsp;&nbsp;&nbsp;&nbsp;"Pa, rekao bih da jesmo, ali mi nismo o tome razmišljali. Drugačiji, to se slažem. Ali ne i bolji."
<BR>&nbsp;&nbsp;&nbsp;&nbsp;&nbsp;"Ti si jedinstven slučaj", reče Štern. "Hajde mi sad reci o drugoj neprilici koja vam se desila. Ono o Bebi."
<BR>&nbsp;&nbsp;&nbsp;&nbsp;&nbsp;"Beba. Aha. Pa, bilo je to nekoliko meseci pošto smo prešli kod gospođice Kju. Sve je već počelo da biva vrlo glatko, još tada. Već smo bili naučili sve ono, da, 'gospođo', ne, 'gospođo' i pošli smo u školu redovno svako jutro i popodne, pet dana nedeljno. Dženi je već odavno bila prestala da se stara o Bebi, a bliznakinje su išle peške kud god da su pošle. Bilo je smešno. Skakutale bi s jednog mesta na drugom pred gospođicom Kju, i ona nije mogla da po veruje očima. Mnogo ju je uznemiravalo to što bi se one odjednom pojavile sasvim gole. One su prestale da to rade, pa je gospodica Kju bila srećna. Bila je ona srećna još zbog mnogo drugih stvari. Godine su bile prošle otkako je videla živu dušu - čitave godine. Čak je bila postavila strujomer i vodomer van kuće tako da niko ne bi mogao da ulazi. Ali otkako smo mi došli, kao da je živnula. Prestala je da nosi one staračke haljine i počela je da izgleda upola ljudski. Čak je ponekad i jela sa nama.
<BR>&nbsp;&nbsp;&nbsp;&nbsp;&nbsp;Ali, jednog lepog dana sam se probudio sa nekim čudnim osećanjem. Osećao sam se kao da mi je neko ukrao nešto dok sam spavao, samo šta nisam znao šta. Izvukao sam se kroz prozor i prešao simsom do Dženine sobe, što nisam smeo da radim. Ona je spavala. Probudio sam je. Još uvek vidim njene oči, kako su se samo malo odškrinule kao prorezi, još uvek pospane, a onda se sasvim naglo otvorile. Nisam morao da joj kazujem da nešto ne valja. Znala je, a znala je i šta je.'Nema Bebe!' rekla je.
<BR>&nbsp;&nbsp;&nbsp;&nbsp;&nbsp;Bilo nam je svejedno ko se sve probudio. Istutnjali smo iz njene sobe i odjurili u sobicu u kojoj je Beba spavala. Da čovek prosto ne poveruje. Bebina luksuzna kolevka i bela komoda i sve one zvečke i ostale trice, sve je bilo nestalo, a u sobi je ostao samo pisaći sto. Kao da Beba nikada nije ni bila tamo.
<BR>&nbsp;&nbsp;&nbsp;&nbsp;&nbsp;Nismo ništa rekli. Samo smo se obrnuli oko sebe i grunuli u sobu gospodice Kju. Ja sam tamo bio samo jednom, a Dženi nekoliko puta. Ali, bilo zabranjeno ili ne, ovo je bila važna stvar. Gospođica Kju je spletene kose ležala u krevetu. Bila se sasvim probudila pre nego što smo pretrčali preko sobe. Odgurnula se unatrag sve dok nije sela i leđima se naslonila na prednju stranu kreveta. Hladno nas je pogledala.
<BR>&nbsp;&nbsp;&nbsp;&nbsp;&nbsp;'Šta ovo znači?' htela je da zna.
<BR>&nbsp;&nbsp;&nbsp;&nbsp;&nbsp;'Gde je Beba?' razdrao sam se.
<BR>&nbsp;&nbsp;&nbsp;&nbsp;&nbsp;'Džerarde', kaže ona, 'nema potrebe da vičeš.'
<BR>&nbsp;&nbsp;&nbsp;&nbsp;&nbsp;Dženi je bila vrlo mirna klinka, ali je rekla: 'Bolje bi bilo da nam kažeš gde je Beba, gospodice Kju', i bilo ju je strašno pogledati kad je to rekla.
<BR>&nbsp;&nbsp;&nbsp;&nbsp;&nbsp;Odjednom je gospodica Kju skinula kamenu masku sa lica i pružila nam ruke. 'Deco', rekla nam je, 'žao mi je. Zaista mi je mnogo žao. Ali morala sam da uradim ono što je najbolje. Ona će odsad živeti sa decom kao što je ona. Ovde nikad ne bi bila srećna. Vi to znata.'
<BR>&nbsp;&nbsp;&nbsp;&nbsp;&nbsp;Dženi je rekla: 'Nikad nam nije rekla da nije srećna.'
<BR>&nbsp;&nbsp;&nbsp;&nbsp;&nbsp;Gospođica Kju se šuplje nasmeja. 'Kao da je umela da govori, jadno dete!'
<BR>&nbsp;&nbsp;&nbsp;&nbsp;&nbsp;'Bolje je odmah vrati ovamo', rekao sam joj. 'Ti ne znaš sa čim se igraš. Rekao sam ti već da se nikada nećemo rasturati.'
<BR>&nbsp;&nbsp;&nbsp;&nbsp;&nbsp;Počela je da se ljuti, ali je gutala. 'Pokušaću da vam objasnim, draga deco', rekla je. 'Ti i Dženi, pa čak i bliznakinje, svi ste vi normalna, zdrava deca i izrašćete u fine muškarce i žene. Ali jadna Beba je - drugačija. Ona neće još mnogo porasti i nikad neće moći da hoda i da se igra kao druga deca.'
<BR>&nbsp;&nbsp;&nbsp;&nbsp;&nbsp;'Nema to veze', reče Dženi. 'Nisi smela da je pošalješ.'
<BR>&nbsp;&nbsp;&nbsp;&nbsp;&nbsp;A ja dodadoh: 'Jeste, i bolje bi ti bilo da nam je vratiš, ali brzo.'
<BR>&nbsp;&nbsp;&nbsp;&nbsp;&nbsp;Ona je skroz poblesavila. 'Između svih ostalih stvari kojima sam vas naučila jeste, svakako, i to da ne smete naređivati starijima. Trk u sobu da se obučete za doručak, i više ni reči o ovome.'
<BR>&nbsp;&nbsp;&nbsp;&nbsp;&nbsp;Ja sam joj rekao, onoliko fino koliko sam mogao: 'Gospođice Kju, zaželećeš da si nam je već vratila. Ali ćeš je uskoro vratiti, inače...'Onda je ona ustala iz kreveta i najurila nas iz sobe."
<BR>&nbsp;&nbsp;&nbsp;&nbsp;&nbsp;Jedno vreme sam ćutao, a onda me Štern upita:"Šta se desilo?"
<BR>&nbsp;&nbsp;&nbsp;&nbsp;&nbsp;"O", rekoh, "vratila nam ju je." Iznenada se nasmejah. "Sad kad na to pomislim, čini mi se smešno. Skoro tri meseca zapovedanja, tri meseca njenog komandovanja i našeg izvršavanja, i onda odjedanput zbacimo vladu. Učinili smo sve što smo mogli da budemo dobri onako kako to ona zamišlja, ali je, bogami, ovoga puta duboko zabrazdila. Dobila je ono što zaslužuje istog časa kad je zalupila vrata za nama. Pod krevetom je imala veliki porculanski noćni sud, i ovaj se digao u vazduh i tresnuo pravo u njeno toaletno ogledalo. Onda se stvorila jedna od fioka toaletnog stola i iz njega je izišla rukavica i opalila joj šamarčinu.
<BR>&nbsp;&nbsp;&nbsp;&nbsp;&nbsp;Htela je da skoči na krevet, ali joj je na krevet pala ploča maltera sa tavanice. Slavina u njenom malom kupatilu se odvrnula, čep je upao u ležišta, i baš kad je voda počela da se preliva, sve njene haljine su spale sa vešalica. Htela je da istrči iz sobe, ali su se vrata bila zaglavila, i kad je potegla za kvaku, otvorila su se tako brzo da se ispružila na podu. Vrata su se opet zalupila, tako snažno da je iznad njih spao malter i zaprašio joj kosu. Onda smo se vratili u sobu i stali da je gledamo. Plakala je. Do tada nisam verovao da može da zaplače.
<BR>&nbsp;&nbsp;&nbsp;&nbsp;&nbsp;'Hoćeš da nam vratiš Bebu?' pitao sam je.
<BR>&nbsp;&nbsp;&nbsp;&nbsp;&nbsp;Ona je samo ležala i plakala. Posle izvesnog vremena je podigla glavu i pogledala nas. Bilo je stvarno patetično. Podigli smo je i posadili u stolicu. Pogledala je nas, pa onda ogledalo, pa razbucanu tavanicu. A onda je prošaputala, 'Šta se desilo? Šta se desilo?'
<BR>&nbsp;&nbsp;&nbsp;&nbsp;&nbsp;'Otela si nam Bebu', rekao sam. 'Eto šta.'
<BR>&nbsp;&nbsp;&nbsp;&nbsp;&nbsp;Skočila je i rekla veoma tiho, veoma uplašeno, ali tvrdo: 'Nešto je udarilo u kuću. Avion. Možda je bio zemljotres. O Bebi ćemo razgovarati posle doručka.'
<BR>&nbsp;&nbsp;&nbsp;&nbsp;&nbsp;Ja sam rekao: 'Daj joj još malo, Dženi.'
<BR>&nbsp;&nbsp;&nbsp;&nbsp;&nbsp;Snažan mlaz vode ju je udario u lice i grudi i učinio da joj se spavaćica zalepi uz telo, što je bila jedna od stvari koje su je najviše uznemiravale. Pletenice su joj se ukrutile i dizale se pravo uvis, sve više i više, sve dok je nisu izvukle da stoji pravo kao vojnik. Zinula je da vrisne, ali joj je pufna za puder sa toaletnog stola uletela u usta i začepila ih.
<BR>&nbsp;&nbsp;&nbsp;&nbsp;&nbsp;'Šta to radite? Šta to radite?' vikala je kroz plač.
<BR>&nbsp;&nbsp;&nbsp;&nbsp;&nbsp;Dženi ju je samo gledala, a zatim je stavila ruke na leđa. 'Nismo mi ništa učinili', rekla je.
<BR>&nbsp;&nbsp;&nbsp;&nbsp;&nbsp;A ja sam dodao: 'Još nismo ništa učinili. Hoćeš da vratiš Bebu?'
<BR>&nbsp;&nbsp;&nbsp;&nbsp;&nbsp;Zavrištala je na nas, 'Dosta! Dosta! Dosta o tome mongoloidnom idiotu! To dete nije dobro ni za koga, čak ni za tebe! Kako bih mogla da se ikada pretvaram da je moje?' Onda sam rekao: 'Dženi, daj pacove.'
<BR>&nbsp;&nbsp;&nbsp;&nbsp;&nbsp;U kući se začulo cijukanje. Gospođica Kju je prekrila lice rukama i srozala se u stolicu. 'Ne pacove,' rekla je. 'Ovde nema pacova'. Onda je nešto ciknulo i ona se rasprsnula na parčiće. Jesi li ikada video da se neko stvarno rasprsne na parčiće?"
<BR>&nbsp;&nbsp;&nbsp;&nbsp;&nbsp;"Jesam", reče Štern.
<BR>&nbsp;&nbsp;&nbsp;&nbsp;&nbsp;"Bio sam strašno ljut", rekoh ja, "ali ovo skoro da je i za mene bilo previše. A opet, nije trebalo da otera Bebu. Trebalo joj je nekoliko sati da se sredi do te mere da bude u stanju da telefonira, ali nam se Beba vratila pre ručka." Nasmejah se.
<BR>&nbsp;&nbsp;&nbsp;&nbsp;&nbsp;"Što se smeješ?"
<BR>&nbsp;&nbsp;&nbsp;&nbsp;&nbsp;"Uopšte nije bila u stanju da se seti šta joj se u stvari desilo. Tri nedelje posle toga čuo sam kako razgovara o tome sa Mirijam: Rekla je da je došlo iznenadnog sleganja kuće. Rekla je da je baš dobro što je u to vreme bila poslala Bebu na lekarski pregled - jadno malo se moglo povrediti. Mislim da je stvarno poverovala da se kuća slegla."
<BR>&nbsp;&nbsp;&nbsp;&nbsp;&nbsp;"Verovatno jeste. Obično je tako. Ne verujemo u ono u što ne želimo da poverujemo."
<BR>&nbsp;&nbsp;&nbsp;&nbsp;&nbsp;"Koliko od svega ovoga ti veruješ?" iznenada ga upitah.
<BR>&nbsp;&nbsp;&nbsp;&nbsp;&nbsp;"Već sam ti jednom rekao - nije važno. Ja ne želim da verujem ili ne verujem."
<BR>&nbsp;&nbsp;&nbsp;&nbsp;&nbsp;"Nisi me pitao koliko od svega toga ja verujem."
<BR>&nbsp;&nbsp;&nbsp;&nbsp;&nbsp;"Ne moram. Ti ćeš se već i sam odlučiti."
<BR>&nbsp;&nbsp;&nbsp;&nbsp;&nbsp;"Jesi li ti dobar psihoterapeut?"
<BR>&nbsp;&nbsp;&nbsp;&nbsp;&nbsp;"Mislim da jesam", odgovori on. "Koga si ubio?"
<BR>&nbsp;&nbsp;&nbsp;&nbsp;&nbsp;Pitanje me pogodi kao malj. "Gospodicu Kju", rekoh. Onda počeh da psujem i ljutim se. "Nisam hteo to da ti kažem."
<BR>&nbsp;&nbsp;&nbsp;&nbsp;&nbsp;Zaplakah se. Petnaest godina, a plačem kao kiša!
<BR>
<BR>&nbsp;&nbsp;&nbsp;&nbsp;&nbsp;Dao mi je vremena da isteram sve iz sebe. Prvi deo se sastojao od zvukova, gunđanja, cviljenja, od čega me grlo zabole. Mnogo više toga je došlo kad mi procuri nos. I konačno - reči.
<BR>&nbsp;&nbsp;&nbsp;&nbsp;&nbsp;"Da li znaš otkuda sam došao? Prvi dogadaj koji pamtim jeste udarac po ustima. Još uvek mogu da vidim pesnicu veliku kao moja glava, kako leti prema meni. Zato što sam plakao. Otad sam se uvek bojao da zaplačem. Plakao sam zato što sam bio gladan. Možda zato što mi je bilo hladno, ili oboje. Posle toga, velike spavaonice, i onaj ko najviše ukrade najviše i dobije. Ubijaju boga u tebi ako ne valjaš, dobiješ veliku nagradu ako si dobar. Velika nagrada: ostave te na miru. Probaj da živiš takvim životom. Probaj da živiš životom u kome je najveća, najdivnija stvar na celom prokletom svetu da te ostave na miru.
<BR>&nbsp;&nbsp;&nbsp;&nbsp;&nbsp;Epizoda sa Samom i klincima. Nešto divno: pripadaš. To se nikad ranije nije desilo. Dve žute sijalice i ognjište, a osvetljavaju ceo život. U tome je uvek bila stvar, i uvek će biti.
<BR>&nbsp;&nbsp;&nbsp;&nbsp;&nbsp;Zatim velika promena: čista odeća, kuvana hrana, škola pet sati dnevno; Kolumbo i Kralj Artur i knjiga iz 1925. koja opisuje septične jame. Nad svim tim ogromna četvrtasta tabla leda i gledaš kako se topi i ivice joj se gube, i znaš da je to zbog tebe, gospođice Kju... do đavola, imala je i suviše veliku kontrolu nad sobom da bi se ikada raspilavila nad nama, ali to osećanje je bilo tu. Sam se brinuo o nama zato što je to bio deo našeg načina života. Gospođica Kju se starala o nama, a to nije imalo nikakve veze sa njenim načinom života. To je bilo nešto što je želela da uradi.
<BR>&nbsp;&nbsp;&nbsp;&nbsp;&nbsp;Imala je čudnu predstavu o 'ispravnom' i pogrešnu predstavu o 'pogrešnom', ali ih se čvrsto držala, pokušavajući da nam njena shvatanja učine dobro. Kad ona nije mogla da razume, smatrala je to svojim sopstvenim neuspehom... a bilo je očajno mnogo stvari koje nije razumela niti je ikada mogla da ih razume. Sve što je ispalo ispravno bilo je naš uspeh. Sve što je ispalo pogrešno bila je njena greška. One poslednje godine bilo je... oh, dobro."
<BR>&nbsp;&nbsp;&nbsp;&nbsp;&nbsp;"I?"
<BR>&nbsp;&nbsp;&nbsp;&nbsp;&nbsp;"I onda sam je ubio. Slušaj", rekoh. Osetio sam da moram brzo da izreknem. Nije mi nedostajalo vremena, nego sam morao da se svega toga otarasim. "Kazaću ti sve što znam o tome. Dan pre no što sam je ubio. Probudio sam se ujutro, čaršavi poda mnom šuštavo čisti, sunce se probijalo kroz bele zavese i svetle crveno-plave draperije. U sobi je orman pun moje odeće - moje, zapamti; nikada pre toga nisam imao ništa što bi bilo stvamo moje - u prizemlju Mirijam zvecka posuđem postavljajući doručak, a bliznakinje se smijulje. Smeju se zajedno sa njom, pazi dobro, a ne samo jedna drugoj kao što su ranije činile.
<BR>&nbsp;&nbsp;&nbsp;&nbsp;&nbsp;U susednoj sobi muva se Dženi, peva, i kad je ugledam, znam da će joj lice iz dubine zasijati. Ustajem. Ima tople vode, pasta za zube me ujeda za jezik. Odeća mi pristaje i ja silazim i one su sve tamo i drago mi je što ih vidim i njima je drago što me vide, i tek što smo seli za sto, ulazi gospođica Kju i svi uglas počemo da joj koješta pričamo.
<BR>&nbsp;&nbsp;&nbsp;&nbsp;&nbsp;Tako prođe jutro, škola sa odmorom, u velikom salonu. Bliznakinje isplažena jezika crtaju azbuku umesto da je ispisuju, a onda Dženi kad bude vreme, slika, pravu sliku krave sa drvećem i žutom ogradom što se gubi u daljini. Ja sam izgubljen između dva dela kvadratne jednačine, a gospođica Kju se nagnula nad mene da mi pomogne, osećam miris njene odeće. Podižem glavu da bolje omirišem, u daljini čujem krčkanje i čagrljanje punih lonaca na peći u kuhinji.
<BR>&nbsp;&nbsp;&nbsp;&nbsp;&nbsp;I popodne prođe isto tako, još malo škole i učenja, izletanja u dvorište, smeha. Bliznakinje ganjaju jedna drugu, trčeći na obe noge kud god da idu; Dženi maže lišće na svojoj slici, nastojeći da je napravi baš onako kako gospođica Kju kaže da treba da bude. A Beba, ona ima veliki krevetac sa ogradom. Više se ne kreće mnogo, samo gleda i pomalo balavi i puni se hranom i čista je kao novi pocinkovani lim.
<BR>&nbsp;&nbsp;&nbsp;&nbsp;&nbsp;I večera, i veče, i gospođica Kju nam čita, menja glas kad god u priči neko drugi govori, čita brzo i šapatom kad joj se neki deo učini nedoličan, ali svejedno čita svaku reč."
<BR>&nbsp;&nbsp;&nbsp;&nbsp;&nbsp;I morao sam da je ubijem. I to je sve.
<BR>&nbsp;&nbsp;&nbsp;&nbsp;&nbsp;"Nisi rekao zašto", reče Štern.
<BR>&nbsp;&nbsp;&nbsp;&nbsp;&nbsp;" Šta je - nisi valjda glup?" razdrah se.
<BR>&nbsp;&nbsp;&nbsp;&nbsp;&nbsp;Štern ne reče ništa. Ja se okrenuh na stomak na kauču, obuhvatih bradu šakama i pogledah ga. Nikad se ne zna šta se u njemu dešava, ali mi se učinilo da je zbunjen.
<BR>&nbsp;&nbsp;&nbsp;&nbsp;&nbsp;"Rekao sam zašto", kazah mu.
<BR>&nbsp;&nbsp;&nbsp;&nbsp;&nbsp;"Ne meni."
<BR>&nbsp;&nbsp;&nbsp;&nbsp;&nbsp;Odjednom sam shvatio da od njega tražim previše. Polako rekoh: "Svi smo se budili u isto vreme. Svi smo radili ono što je neko drugi hteo od nas. Proživljavali smo dane na način nekog drugog, govoreći reči drugih ljudi. Dženi je slikala slike nekog drugog, Beba nije ni sa kim razgovarala, i svima nam je to odgovaralo. Je li ti sad jasno?"
<BR>&nbsp;&nbsp;&nbsp;&nbsp;&nbsp;"Još ne."
<BR>&nbsp;&nbsp;&nbsp;&nbsp;&nbsp;"Dobro!" rekoh ja. Malo sam razmislio. "Nismo se drešali."
<BR>&nbsp;&nbsp;&nbsp;&nbsp;&nbsp;"Drešali? A, da. Ali niste se drešali ni posle Samove smrti."
<BR>&nbsp;&nbsp;&nbsp;&nbsp;&nbsp;"To je bilo nešto drugo. To je bilo kao kad automobilu nestane benzina, ali je auto čitav - ništa mu ne fali. Tu je reč samo o čekanju. Ali, posle života sa gospođicom Kju auto je bio sav rasklopljen na delove, je l' shvataš?"
<BR>&nbsp;&nbsp;&nbsp;&nbsp;&nbsp;Sad je na njega bio red da se malo zamisli. Konačno reče: "Um nas navodi da činimo smešne stvari. Neke od njih čine se potpuno nerazumne, pogrešne, lude. Ali kamen-temeljac posla kojim se mi bavimo jeste ovo: u svemu onome što činimo postoji čvrsta, neoboriva logika. Zagrebi dovoljno duboko, i nači ćeš uzrok i posledicu isto tako jasno na ovom polju kao i na drugom. Pazi dobro, rekao sam logika; nisam rekao 'tačnost' ili 'ispravnost' ili 'pravda', niti išta slično. Logika i istina su dve stvari koje se uveliko razlikuju, ali se one često čine iste umu koji će sprovesti logiku."
<BR>&nbsp;&nbsp;&nbsp;&nbsp;&nbsp;"Kad taj um zaroni, radeći protivno površinskom umu, onda si sav zbunjen. Eto, u tvom slučaju, mogu da vidim na šta ti ukazuješ - da bi održao, ili obnovio tu posebnu vezu između vas klinaca, morao si da se oslobodiš gospodice Kju. Ali ja tu ne vidim logiku. Ne uviđam zašto je radi povraćaja toga 'drešanja' trebalo uništiti vašu novostečenu sigurnost, koja je, priznaješ, bila prijatna."
<BR>&nbsp;&nbsp;&nbsp;&nbsp;&nbsp;Ja očajno rekoh: "Možda nije vredelo uništiti je."
<BR>&nbsp;&nbsp;&nbsp;&nbsp;&nbsp;Štern se naže napred i uperi lulu u mene. "Vredelo je, jer te je navelo da učiniš ono što si učinio. Po činjenicama, stvari se mogu činiti drukčije. Ali kad si bio pokrenut ka tome, bilo je važno uništiti gospođicu Kju i ponovo steći ono što ste ranije imali. Ne uviđam zašto, a ni ti ne uviđaš."
<BR>&nbsp;&nbsp;&nbsp;&nbsp;&nbsp;"Kako ćemo saznati?"
<BR>&nbsp;&nbsp;&nbsp;&nbsp;&nbsp;"Pa, hajdemo do najneprijatnijeg dela, ako si spreman."
<BR>&nbsp;&nbsp;&nbsp;&nbsp;&nbsp;Ja legoh. "Spreman sam."
<BR>&nbsp;&nbsp;&nbsp;&nbsp;&nbsp;"U redu. Ispričaj mi sve što se desilo pre nego što si je ubio."
<BR>&nbsp;&nbsp;&nbsp;&nbsp;&nbsp;Lutao sam kroz taj zadnji dan, pokušavajući da okusim hranu, da čujem glasove. Nešto naiđe i izgubi se i opet naiđe: bilo je to osećanje krutih čaršava. Odbacih ga, jer je to bilo na početku dana, ali mi se ono opet vrati, i ja odjednom shvatih da je to u stvari bio kraj.
<BR>&nbsp;&nbsp;&nbsp;&nbsp;&nbsp;Rekoh: "Kao što sam ti maločas kazao, deca su sve radila na tuđ način umesto na svoj, Beba nije govorila, i svi su bili srećni zbog toga, i konačno sam morao da ubijem gospođicu Kju. Trebalo mi je mnogo vremena da dođem na to i mnogo vremena da počnem. Čini mi se da sam ležao u krevetu i razmišljao puna četiri časa pre nego što sam opet ustao. Bilo je mračno i tiho. Izišao sam iz sobe, otišao hodnikom do sobe gospođice Kju, i ubio je."
<BR>&nbsp;&nbsp;&nbsp;&nbsp;&nbsp;"Kako?"
<BR>&nbsp;&nbsp;&nbsp;&nbsp;&nbsp;"To je sve!" viknuh što sam glasnije mogao. Onda se smirih. "Bilo je strašno mračno... još uvek je mračno. Ne znam, ne želim da znam. Ona nas je volela. Znam da nas je volela. Ali sam morao da je ubijem."
<BR>&nbsp;&nbsp;&nbsp;&nbsp;&nbsp;"U redu, u redu", reče Štern, "nema potrebe da zalazimo u jezive pojedinosti. Ti si..."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Ti si veoma snažan za svoje godine, je l' da, Džeri?"
<BR>&nbsp;&nbsp;&nbsp;&nbsp;&nbsp;"Pa, reklo bi se. U svakom slučaju, dovoljno snažan."
<BR>&nbsp;&nbsp;&nbsp;&nbsp;&nbsp;"Da", reče on.
<BR>&nbsp;&nbsp;&nbsp;&nbsp;&nbsp;"Još ne vidim tu logiku o kojoj si mi govorio." Počeh da udaram pesnicom o kauč, jako po jedanput za svaku reč: "Zašto-sam-morao-da-odem-i-da-to-učinim?"
<BR>&nbsp;&nbsp;&nbsp;&nbsp;&nbsp;"Prekini", reče on. "Povredićeš se."
<BR>&nbsp;&nbsp;&nbsp;&nbsp;&nbsp;"Hoću da se povredim," rekoh ja.
<BR>&nbsp;&nbsp;&nbsp;&nbsp;&nbsp;"A?" reče Štern.
<BR>&nbsp;&nbsp;&nbsp;&nbsp;&nbsp;Ustadoh, odoh do stola i napih se vode. "Šta da radim?"
<BR>&nbsp;&nbsp;&nbsp;&nbsp;&nbsp;"Kaži mi šta si radio otkako si je ubio, sve do onda kad si došao kod mene."
<BR>&nbsp;&nbsp;&nbsp;&nbsp;&nbsp;"Ništa osobito", rekoh. "To je bilo tek prošle noći. Uzeo sam njenu čekovnu knjižicu. Vratio sam se u svoju sobu, nekako odrvenuo. Obukao sam se, ali se nisam obuo. Nosio sam cipele u rukama. Izišao sam. Dugo sam išao, pokušavajući da mislim, a onda sam otišao u banku kad se otvorila. Unovčio sam ček na hiljadu i sto dolara. Palo mi je na pamet da tražim pomoć od nekog psihijatra, proveo sam skoro ceo dan tražeći psihijatra, i onda sam došao ovde. To je sve."
<BR>&nbsp;&nbsp;&nbsp;&nbsp;&nbsp;"Jesi li imao teškoće oko unovčavanja čeka?"
<BR>&nbsp;&nbsp;&nbsp;&nbsp;&nbsp;"Ja nikad nemam teškoća da nateram ljude da rade ono što ja hoću." On iznenadeno huknu. "Znam šta misliš - misliš da nisam mogao da nateram gospođicu Kju da radi ono to ja hoću."
<BR>&nbsp;&nbsp;&nbsp;&nbsp;&nbsp;"Delimično i to", priznade on.
<BR>&nbsp;&nbsp;&nbsp;&nbsp;&nbsp;"Da sam to uspeo, ne bi ona više bila gospođica Kju. A onaj bankar, njega sam samo naterao da bude bankar."
<BR>&nbsp;&nbsp;&nbsp;&nbsp;&nbsp;Pogledah ga i tek tada shvatih zašto se sve vreme igrao sa lulom. To je bilo zato da može da obori pogled pa da ne možeš da mu vidiš oči.
<BR>&nbsp;&nbsp;&nbsp;&nbsp;&nbsp;"Ubio si je", reče on - i ja osetih da menja temu, "i uništio nešto što je za tebe bilo dragoceno. Mora da ti je bilo manje dragoceno od prilike da obnoviš odnos koji si imao sa ostalim klincima. A nisi siguran u njegovu vrednost." On podiže pogled:
<BR>&nbsp;&nbsp;&nbsp;&nbsp;&nbsp;"Da li to opisuje tvoju glavnu teškoću?"
<BR>&nbsp;&nbsp;&nbsp;&nbsp;&nbsp;"Upravo to."
<BR>&nbsp;&nbsp;&nbsp;&nbsp;&nbsp;"Znaš li koja je jedina stvar zbog koje ljudi ubijaju?"
<BR>&nbsp;&nbsp;&nbsp;&nbsp;&nbsp;Ja ne odgovorih, i on nastavi: "Opstanak. Spasti svoje ja, ili nešto što se identifikuje sa tim ja. A to ne važi u tvome slučaju, jer je tvoj život kod gospođice Kju imao daleko veću vrednost u pogledu opstanka za vas, pojedinačno i kao grupu, nego onaj drugi."
<BR>&nbsp;&nbsp;&nbsp;&nbsp;&nbsp;"Znači, možda i nisam imao dovoljno jak razlog da je ubijem."
<BR>&nbsp;&nbsp;&nbsp;&nbsp;&nbsp;"Imao si, jer si to učinio. Samo ga još nismo pronašli. Hoću reći, imamo razlog, ali ne znamo zašto je dovoljno jak. Odgovor se nalazi negde u tebi."
<BR>&nbsp;&nbsp;&nbsp;&nbsp;&nbsp;"Gde?"
<BR>&nbsp;&nbsp;&nbsp;&nbsp;&nbsp;On ustade i prošeta po sobi. "Ovo je jedna prilično konsekutivna pričica. Naravno, ima fantazije pomešane sa činjenicama, a ima i područja o kojima nemamo detaljne informacije, ali zato imamo početak, sredinu i kraj. Ne mogu da budem sasvim siguran, ali može biti da je odgovor u onom mostu koji si nedavno odbio da pređeš. Da li se sećaš?"
<BR>&nbsp;&nbsp;&nbsp;&nbsp;&nbsp;Svakako da sam se setio. Rekoh: "Zašto to? Što ne probamo nešto drugo?"
<BR>&nbsp;&nbsp;&nbsp;&nbsp;&nbsp;On tiho naglasi: "Zbog toga što si upravo izrekao. Zašto uvek bežiš od toga?"
<BR>&nbsp;&nbsp;&nbsp;&nbsp;&nbsp;"Nemoj da praviš od komarca magarca", rekoh. Ponekad me je nervirao. "To mi smeta. Ne znam zašto, ali smeta mi."
<BR>&nbsp;&nbsp;&nbsp;&nbsp;&nbsp;"Ima tu nešto što leži sakriveno, a ti mu smetaš, pa se ono zato brani. Sve što se bori da ostane sakriveno može eventualno da bude ono što sad tražimo. Tvoja teškoća je sakrivena, je li?"
<BR>&nbsp;&nbsp;&nbsp;&nbsp;&nbsp;"Pa, jeste", rekoh i osetih ponovo slabost i gađenje, i opet ih odbacih. Odjednom više nisam želeo da stanem. "Hajdemo po to." Legoh na kauč.
<BR>&nbsp;&nbsp;&nbsp;&nbsp;&nbsp;Pustio me je da posmatram tavanicu i da malo slušam tišinu, a onda reče: "Sad si u biblioteci. Tek što si upoznao gospođicu Kju. Ona ti govori; ti joj pričaš o deci."
<BR>&nbsp;&nbsp;&nbsp;&nbsp;&nbsp;Ležao sam sasvim mirno. Ništa se nije dešavalo. Da, desilo se; osetio sam neku unutrašnju napetost koja je sve više rasla. Kad je dostigla vrhunac, još uvek se nije ništa desilo.
<BR>&nbsp;&nbsp;&nbsp;&nbsp;&nbsp;Čuo sam kako ustaje i prelazi preko sobe do svoga stola. Tamo je nešto petljla; čulo se neko škljocanje i zujanje. Odjednom začuh svoj glas:
<BR>&nbsp;&nbsp;&nbsp;&nbsp;&nbsp;"Pa, ima Dženi, ona ima jedanaest godina kao i ja. Pa onda Bini i Boni, koje imaju po osam godina, one su bliznakinje, i Beba. Beba ima tri godine."
<BR>&nbsp;&nbsp;&nbsp;&nbsp;&nbsp;I zvuk moga vriska...I ništavilo.
<BR>&nbsp;&nbsp;&nbsp;&nbsp;&nbsp;Koprcao sam se u mraku. Osvestio sam se mlatarajući rukama. Snažne ruke su me držale za zglobove. Nisu mi stezale mišice; samo su me držale za zglobove i vukle. Otvorih oči. Bio sam mokar do gole kože. Termos je ležao na tepihu. Štern je klečao pored mene i držao me za zglobove. Prestadoh da se otimam.
<BR>&nbsp;&nbsp;&nbsp;&nbsp;&nbsp;"Šta se desilo?"
<BR>&nbsp;&nbsp;&nbsp;&nbsp;&nbsp;On me pusti, ali me je pažljivo posmatrao. "Gospode", reče on, "kakva snaga!"
<BR>&nbsp;&nbsp;&nbsp;&nbsp;&nbsp;Uhvatih se za glavu i zajecah. On mi dobaci peškir i ja ga upotrebih. "Šta me je to udarilo?"
<BR>&nbsp;&nbsp;&nbsp;&nbsp;&nbsp;"Sve vreme sam te snimao na traku", objasni mi on. "Kad nisi hteo da se setiš, pokušao sam da te podstaknem time što sam upotrebio tvoj sopstveni glas onako kako si ranije pričao. To ponekad ima čudotvorno dejstvo."
<BR>&nbsp;&nbsp;&nbsp;&nbsp;&nbsp;"I ovoga puta je imalo čudotvorno dejstvo", zarežah ja. "Kao da mi je pregoreo osigurač."
<BR>&nbsp;&nbsp;&nbsp;&nbsp;&nbsp;"U stvari i jeste. Bio si na samoj ivici ulaženja u ono čega nećeš da se setiš i radije si dozvolio da se onesvestiš nego da se setiš."
<BR>&nbsp;&nbsp;&nbsp;&nbsp;&nbsp;"Šta je to tebi toliko drago?"
<BR>&nbsp;&nbsp;&nbsp;&nbsp;&nbsp;"Poslednja linija odbrane", reče on resko. "Uspeli smo. Samo još jedan pokušaj."
<BR>&nbsp;&nbsp;&nbsp;&nbsp;&nbsp;"Čekaj malo. Poslednja linija odbrane znači da ću ja crći."
<BR>&nbsp;&nbsp;&nbsp;&nbsp;&nbsp;"Nećeš. Ti si veoma dugo držao ovu epizodu u svojoj podsvesti, a nije te povredila."
<BR>&nbsp;&nbsp;&nbsp;&nbsp;&nbsp;"Stvarno nije"
<BR>&nbsp;&nbsp;&nbsp;&nbsp;&nbsp;"Ne u tom smislu da te ubije."
<BR>&nbsp;&nbsp;&nbsp;&nbsp;&nbsp;"A otkud znaš da me neće ubiti kad je izvučemo?"
<BR>&nbsp;&nbsp;&nbsp;&nbsp;&nbsp;"Videćeš."
<BR>&nbsp;&nbsp;&nbsp;&nbsp;&nbsp;Ja podigoh glavu i iskosa ga pogledah. Nekako je ostavljao utisak da zna svoj posao.
<BR>&nbsp;&nbsp;&nbsp;&nbsp;&nbsp;"Sad znaš o sebi mnogo više nego što si u to vreme znao", mekim glasom mi objasni. "Možeš da primeniš uvid. Možeš da ocenjuješ kad to naiđe. Možda ne u potpunosti, ali dovoljno da bi se zaštitio. Ne brini. Imaj poverenja u mene. Ja mogu da ga zaustavim ako postane suviše loše. Samo se opusti. Gledaj u tavanicu. Budi svestan svojih nožnih prstiju. Nemoj da gledaš u njih. Gledaj uvis. Tvoji nožni prsti, palčevi. Nemoj da mrdneš njima, samo ih oseti. Broj upolje od palčeva, po jedan broj za svaki prst. Jedan, dva, tri. Oseti taj treći prst. Oseti prst, oseti ga, opusti se, opusti se, opusti se. Oba prsta levo i desno od njega su mlitava, sasvim mlitava, tvoji nožni prsti su mlitavi, svi nožni prsti su ti mlitavi..."
<BR>&nbsp;&nbsp;&nbsp;&nbsp;&nbsp;"Šta to radiš?" viknuh na njega.
<BR>&nbsp;&nbsp;&nbsp;&nbsp;&nbsp;On odgovori istim svilenkastim glasom, "Ti mi veruješ, a i tvoji nožni prsti mi veruju. Oni su mlitavi zato što mi veruješ. Ti..."
<BR>&nbsp;&nbsp;&nbsp;&nbsp;&nbsp;"Hoćeš da me hipnotišeš. Ne dam!"
<BR>&nbsp;&nbsp;&nbsp;&nbsp;&nbsp;"Ti ćeš sam sebe hipnotisati. Ti sve sam radiš. Ja samo pokazujem put. Ja samo upravljam tvoje nožne prste prema stazi. Samo upravljam tvoje prste. Niko te ne može naterati da ideš negde gde nećeš, ali ti hoćeš da ideš tamo kuda su ti upravljeni prsti, kuda su ti mlitavi prsti, kuda su ti..."
<BR>&nbsp;&nbsp;&nbsp;&nbsp;&nbsp;I stalno tako. A gde je njihanje zlatnim ornamentom, svetlo u oči, mistične reči? Čak nije ni sedeo tamo gde ga mogu videti. Gde je ono 'tebi se spava, spava'? On je znao da mi se ne spava i da nisam želeo da mi se spava. Samo sam želeo da budem nožni prsti. Samo sam želeo da budem mlitav, kao mlitav nožni prst. Nema mozga u nozi, nozi da vozi, vozi jedanaest puta, jedanaest, meni je jedanaest...
<BR>&nbsp;&nbsp;&nbsp;&nbsp;&nbsp;Rascepih se nadvoje, i to je bilo dobro, na deo koji je posmatrao onaj deo koji se vratio u biblioteku, i na gospođicu Kju koja se nagla prema meni, ali ne preblizu, a poda mnom šušte novine na stolici, a jedna noga mi bosa i mlitavi nožni prsti mi vise... pritom osetih blago iznenađerije. Jer posredi je bila hipnoza, ali sam ipak bio sasvim svestan, potpuno svestan činjenice da ležim na kauču pored koga sedi Štern i nešto mi govori, potpuno sposoban da se prevrnem i da sednem i da razgovaram sa njim i da iziđem ako hoću, samo što nisam hteo da iziđem. Ako je hipnoza takva, onda mi se sviđa. Radiću na ovome. Ovo je dobro.
<BR>&nbsp;&nbsp;&nbsp;&nbsp;&nbsp;Tamo na stolu vidim kako zlato hoće da se razmota na koži i da li sam u stanju da ostanem kraj stola uz nju, gospođicu Kju, gospođicu Kju...
<BR>&nbsp;&nbsp;&nbsp;&nbsp;&nbsp;"...Pa onda Boni i Bini koje imaju po osam godina, one su bliznakinje, i Beba. Beba ima tri godine."
<BR>&nbsp;&nbsp;&nbsp;&nbsp;&nbsp;"Beba ima tri godine", rekla je ona.
<BR>&nbsp;&nbsp;&nbsp;&nbsp;&nbsp;Nastupi pritisak, rasipanje i ... cepanje. I sa bolnom agonijom i eksplozijom trijumfa koji uguši bol, sve je bilo gotovo.
<BR>&nbsp;&nbsp;&nbsp;&nbsp;&nbsp;Evo šta je bilo unutra. Sve u jednom blesku, ali sve što je bilo unutra.
<BR>&nbsp;&nbsp;&nbsp;&nbsp;&nbsp;Beba ima tri godine? Moja beba bi imala tri godine da je bilo bebe, koje nikad nije bilo...
<BR>&nbsp;&nbsp;&nbsp;&nbsp;&nbsp;Same, otvorena sam za tebe. Otvorena, je li ovo dovoljno otvoreno? Njegove zenice kao točkovi. Sigurna sam da se vrte, ali im nikad ne uhvatim obrtaj. Sonda koja se nevidljivo proteže iz njegovog mozga, kroz moje oči, do mog mozga. Da li on zna šta to znači za mene? Da li ga uopšte zanima? Ne zanima ga, on ne zna; on me isprazni i ja se punim kad mi naredi; on pije i čeka i opet pije, a nikad i ne pogleda u čašu.
<BR>&nbsp;&nbsp;&nbsp;&nbsp;&nbsp;Kad sam ga prvi put videla, igrala sam na vetru, u šumi, u divljini, vrtela sam se oko sebe, a on je stajao u lisnatoj senci i posmatrao me. Mrzela sam ga zbog toga. Nije to bila moja šuma, niti moj zlatom poprskan i u paprat umršen proplanak. Bilo je to moje igranje koje je oteo, zaledio ga zauvek time što je bio tu. Mrzela sam ga zbog toga, mrzela sam način na koji je gledao, način na koji je stajao, do kolena u mekoj rosnoj paprati, kao drvo sa korenjem umesto nogu i odelom boje zemlje. Kad sam stala, on se pokrenuo, i onda je postao samo čovek, ogromna prljava ljudska životinja sa majmunskim ramenima, i sva moja mržnja se iznenada pretvorila u strah i još više sam se sledila.
<BR>&nbsp;&nbsp;&nbsp;&nbsp;&nbsp;Znao je šta je uradio, ali mu je bilo svejedno. Igra... nikada ponovo da zaigram, jer nikada ne bih bila sigurna da u šumi nema očiju, visokih, bezobzirnih, prljavih ljudi-životinja. Letnji dani sa odećom koja me guši, zimske noći sa dragocenim pristojnostima oko mene kao mrtvački pokrov, i da nikad više ne zaigram, da se nikad ne setim igranja a da ga odmah ne povežem sa šokom od saznanja da me je video. Kako sam ga mrzela! O, kako sam ga mrzela!
<BR>&nbsp;&nbsp;&nbsp;&nbsp;&nbsp;Da igram sama kad niko ne zna, to je bila jedina stvar koju sam sakrivala za sebe kad sam bila poznata kao gospođica Kju, ta puritanka, starija od svojih godina, zakasnela za svojim vremenom; ispravna i uspravna, uštirkana, čipke i rublje i usamljena. Sada bih zaista bila sve što kažu, skroz-na skroz, za vjeki vjekov, jer mi je opljačkao jedinu stvar koju sam se usudila da tajim.
<BR>&nbsp;&nbsp;&nbsp;&nbsp;&nbsp;Izišao je na sunce i zaputio se prema meni, ogromne glave malo nakrivljene. Stajala sam gde sam se zatekla, sledena spolja i iznutra jezgrom ljutnje i omotačem straha. Ruka mi je još uvek bila ispružena, struk još uvek izvijen u igri, i kad se on zaustavio, opet sam udahnula, jer sam morala. On reče: "Čitaš knjige?"
<BR>&nbsp;&nbsp;&nbsp;&nbsp;&nbsp;Nisam mogla da podnesem njegovu blizinu, ali nisam mogla ni da se pomaknem. On ispruži svoju tvrdu ruku i dotače mi vilicu, podiže mi glavu tako da sam ga morala pogledati u lice. Pokušah da se otmem, ali mi lice nije htelo da pusti njegovu ruku, iako ga nije držala, nego samo podupirala. "Ima da čitaš knjige za mene. Ja nemam vremena da ih nađem."
<BR>&nbsp;&nbsp;&nbsp;&nbsp;&nbsp;Ja ga upitah: "Ko ste Vi?"
<BR>&nbsp;&nbsp;&nbsp;&nbsp;&nbsp;"Sam", reče on. "Hoćeš da čitaš knjige za mene?"
<BR>&nbsp;&nbsp;&nbsp;&nbsp;&nbsp;"Neću. Pustite me, pustite me!" Nije me ni držao.
<BR>&nbsp;&nbsp;&nbsp;&nbsp;&nbsp;"Kakve knjige?" kriknuh.
<BR>&nbsp;&nbsp;&nbsp;&nbsp;&nbsp;On mi trže bradu uvis, doduše ne jako. Ovo me natera da još više podignem pogled. On spusti ruku. Njegove oči, zenice samo što nisu počele da se vrte...
<BR>&nbsp;&nbsp;&nbsp;&nbsp;&nbsp;"Otvori tu", reče on. "Otvori do kraja i daj da vidim!" U glavi su mi bile knjige, i on je pregledao naslove... u stvari, nije gledao naslove, jer nije znao da čita. Pregledao je ono što sam naučila iz knjiga. Odjednom se osetih strahovito beskorisna, jer sam posedovala samo delić onoga što mu je trebalo.
<BR>&nbsp;&nbsp;&nbsp;&nbsp;&nbsp;"Šta je ovo?" kresnu on.
<BR>&nbsp;&nbsp;&nbsp;&nbsp;&nbsp;Znala sam na šta je mislio. Izvukao ga je iz moje glave. Nisam ni znala da to imam, ali ga je on našao. "Telekineza", rekoh.
<BR>&nbsp;&nbsp;&nbsp;&nbsp;&nbsp;"Kako se to radi?"
<BR>&nbsp;&nbsp;&nbsp;&nbsp;&nbsp;"Niko ne zna da li se to može postići. Pokretanje predmeta pomoću uma!"
<BR>&nbsp;&nbsp;&nbsp;&nbsp;&nbsp;"Može se", reče on. "A ovo?"
<BR>&nbsp;&nbsp;&nbsp;&nbsp;&nbsp;"Teleportacija. To je isto - to jest, skoro kretanje sopstvenog tela snagom uma."
<BR>&nbsp;&nbsp;&nbsp;&nbsp;&nbsp;"Aha, sad mi je jasno", grubo dodade on. "Molekularna interpretacija. Telepatija i vidovitost. Ne znam ništa o tim dvema stvarima. Mislim da su glupe."
<BR>&nbsp;&nbsp;&nbsp;&nbsp;&nbsp;"Čitaj o tome. Nije važno da li ćeš razumeti. Šta je ovo?"
<BR>&nbsp;&nbsp;&nbsp;&nbsp;&nbsp;Bilo mi je u mozgu, na usnama. "Geštalt."
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"Grupa. Kao jedan lek koji leči mnogo bolesti. Kao mnogo misli izraženih u jednoj frazi. Celina je veća nego zbir delova."
<BR>&nbsp;&nbsp;&nbsp;&nbsp;&nbsp;"Čitaj i o tome. Čitaj sve što ima o tome. Najviše o tome da čitaš. To je važno."
<BR>&nbsp;&nbsp;&nbsp;&nbsp;&nbsp;On se okrete i kad skloni oči sa mojih, kao da se nešto pocepa, tako da posrtoh i padoh na koleno. On ode u šumu ne osvrnuvši se. Prikupih odeću i otrčah kući. Ljutnja me je šibala kao oluja. Strah me je produvavao kao ledeni vetar. Znala sam da ću čitati knjige, znala sam da ću se vratiti, znala sam da nikad više neću zaigrati.
<BR>&nbsp;&nbsp;&nbsp;&nbsp;&nbsp;Čitala sam knjige i vraćala se. Ponekad po tri ili četiri dana uzastopce, a ponekad ne bih uspela da nađem odgovarajuću knjigu pa se ne bih vraćala po deset dana. On je uvek bio na maloj čistini, čekao je, stajao u senci, uzimao ono što je hteo iz knjiga, a ništa od mene. Nikada ne bi pomenuo sledeći sastanak. Ne znam da li je dolazio tamo svaki dan, ili je dolazio samo kad bih ja došla.
<BR>&nbsp;&nbsp;&nbsp;&nbsp;&nbsp;Naterao me je da čitam knjige koje za mene nisu ništa sadržavale, knjige o evoluciji, o društvenoj i kulturnoj organizaciji, o mitologiji, čak i o simbiozi. Ono što sam imala sa njim nisu bili razgovori; ponekad između nas ne bi postojalo ništa čujno sem njegovog iznenađenog gunđanja ili tihog, kratkog brundanja kojim je izražavao interesovanje.
<BR>&nbsp;&nbsp;&nbsp;&nbsp;&nbsp;Čupao je knjige iz mene isto kao što bi trgao bobice sa grma, po celu šaku; mirisao je na zemlju i znoj i na zelene sokove koje je njegovo teško telo drobilo kad ide kroz šumu.
<BR>&nbsp;&nbsp;&nbsp;&nbsp;&nbsp;Ako je išta naučio iz knjiga, ničim to nije pokazao.
<BR>&nbsp;&nbsp;&nbsp;&nbsp;&nbsp;Jednoga dana mi je postavio zagonetku. Rekao je: "Koja knjiga ima nešto ovako?" Zatim je poduže čekao, smišljajući. "Znaš, kao kad termit ne može da svari drvo, ali mikrobi u njegovom trbuhu mogu, a ono što termit jede, to mikrob neće. Šta je to?"
<BR>&nbsp;&nbsp;&nbsp;&nbsp;&nbsp;"Simbioza", prisetih se. Setila sam se reči. Sam istrže sadržaj iz reči, a reči odbaci. "Dve vrste života koje zavise jedna od druge radi egzistencije."
<BR>&nbsp;&nbsp;&nbsp;&nbsp;&nbsp;"Aha. A, ima li knjiga o četiri-pet vrsta koje to rade?"
<BR>&nbsp;&nbsp;&nbsp;&nbsp;&nbsp;"Ne znam."
<BR>&nbsp;&nbsp;&nbsp;&nbsp;&nbsp;Onda me zapit: "A ima li nešto ovako? Imaš radio-stanicu, imaš četiri-pet prijemnika, svaki prijemnik je doteran tako da čini da se dešava nešto drugačije, kao jedan kopa, drugi leti, treći galami, ali svaki od njih dobija naređenja s jednog mesta. I svaki od njih ima sopstveno napajanje i sopstveni posao da radi, ali su svi odvojeni. Dakle: ima li takvog života; umesto radija?"
<BR>&nbsp;&nbsp;&nbsp;&nbsp;&nbsp;"Gde je svaki organizam deo celine, ali je odvojen? Mislim da nema... sem ako ne misliš na društvene organizacije, kao što su ekipe, ili grupe radnika, koji svi dobijaju naređenja od istog šefa."
<BR>&nbsp;&nbsp;&nbsp;&nbsp;&nbsp;"Ne", odmah reče on, "ne tako. Kao jedna jedina životinja." On zaokruži rukom, i ja razumeh taj gest.
<BR>&nbsp;&nbsp;&nbsp;&nbsp;&nbsp;Upitah ga: "Misliš, geštalt forma života? To je fantazija."
<BR>&nbsp;&nbsp;&nbsp;&nbsp;&nbsp;"Nema ni jedna knjiga o tome, a?"
<BR>&nbsp;&nbsp;&nbsp;&nbsp;&nbsp;"Nisam nikad čula da postoji."
<BR>&nbsp;&nbsp;&nbsp;&nbsp;&nbsp;"Moram da znam o tome", reče on. "Postoji tako nešto. Hoću da znam da li se to ranije događalo."
<BR>&nbsp;&nbsp;&nbsp;&nbsp;&nbsp;"Ne vidim kako bi tako nešto moglo da postoji."
<BR>&nbsp;&nbsp;&nbsp;&nbsp;&nbsp;"Posfoji. Deo koji donosi, deo koji misli, deo koji zaključuje i deo koji govori."
<BR>&nbsp;&nbsp;&nbsp;&nbsp;&nbsp;"Govori? Samo ljudi govore."
<BR>&nbsp;&nbsp;&nbsp;&nbsp;&nbsp;"Znam", reče on, diže se i ode.
<BR>&nbsp;&nbsp;&nbsp;&nbsp;&nbsp;Tražila sam takvu knjigu, dugo sam je tražila, ali nisam naišla ni na šta što bi joj makar izdaleka sličilo. Vratila sam se i rekla mu da nisam našla. Dugo se nije pokrenuo, posmatrajući plava brda što su se na horizontu spajala sa plavim nebom. Onda upravi one svoje zavrtele zenice u mene i pretraži.
<BR>&nbsp;&nbsp;&nbsp;&nbsp;&nbsp;"Ti učiš, ali ne razmišljaš", reče i opet se zagleda u brda.
<BR>&nbsp;&nbsp;&nbsp;&nbsp;&nbsp;"Sve ovo se događa kod ljudi", reče na kraju. "Događa se zrno po zrno, pod samim nosom ljudi, a oni ga ne vide. Ima ljudi što mogu da čitaju misli. Ima ljudi koji umom mogu da pomeraju stvari. Ima drugih koji mogu da se pokreću pomoću uma. Ima ljudi koji umeju da izračunaju šta bilo ako samo pomisliš da ih pitaš. Ono što nema, to je takav čovek koji će ih sve sastaviti, kao što mozak sastavlja delove koji pritiskaju i vuku i osećaju toplotu i hodaju i misle i sve ostalo."
<BR>&nbsp;&nbsp;&nbsp;&nbsp;&nbsp;"Ja sam jedan od njih", iznenada završi on. Zatim je toliko dugo sedeo nepokretno, da sam pomislila da je zaboravio na mene.
<BR>&nbsp;&nbsp;&nbsp;&nbsp;&nbsp;"Same", rekoh, "šta radiš ovde u šumi?"
<BR>&nbsp;&nbsp;&nbsp;&nbsp;&nbsp;"Čekam", reče on. "Još nisam gotov." Pogleda me u oči i ljutito frknu. "Ne mislim 'gotov' kao što si ti shvatila. Hoću da kažem da još nisam - dovršen. Je l' znaš kako glista ponovo poraste kad je presečeš? Ali, nije važno presecanje. Recimo da ja tako rastem, od samog početka, razumeš? Dobijam delove. Nisam dovršen. Hoću knjigu o takvoj vrsti životinje koja je ja kad sam dovršen."
<BR>&nbsp;&nbsp;&nbsp;&nbsp;&nbsp;"Ne znam za takvu knjigu. Možeš li mi reći nešto više? Ako bi mi rekao, možda bih mogla da se setim takve knjige ili mesta gde se može naći."
<BR>&nbsp;&nbsp;&nbsp;&nbsp;&nbsp;On ogromnim rukama slomi jedan prut, stavi dve polovine jednu uz drugu i slomi obe odjednom, jednim jedinim snažnim trzajem.
<BR>&nbsp;&nbsp;&nbsp;&nbsp;&nbsp;"Sve što znam jeste da moram da radim što radim, kao što ptica mora da se gnezdi kad joj dođe vreme. I znam da kad budem gotov, neću imati čime da se pohvalim. Biću kao telo koje je jače i brže od svega na svetu, ali bez odgovarajuće glave. Ali, možda je to tako zato što sam ja jedan od prvih. Ona slika što si mi je pokazala, onaj pećinski čovek..."
<BR>&nbsp;&nbsp;&nbsp;&nbsp;&nbsp;"Neandertalac."
<BR>&nbsp;&nbsp;&nbsp;&nbsp;&nbsp;"Jeste. Kad razmislim, taj nije ni bio bogzna kako velika stvar. Rani pokušaj da se stvori nešto novo. To ću i ja biti. Ali, kad budem potpuno organizovan, možda će naići baš takva glava kakva će odgovarati. Tada ću biti nešto."
<BR>&nbsp;&nbsp;&nbsp;&nbsp;&nbsp;On zadovoljno zabrunda i ode.
<BR>
<BR>&nbsp;&nbsp;&nbsp;&nbsp;&nbsp;Pokušavala sam, danima sam pokušavala, ali nisam uspela da nađem ono što je hteo. Našla sam časopis u kome je pisalo da će naredni važan korak u evoluciji čoveka biti pre u psihičkom nego u fizičkom pravcu, ali nije pisalo ništa o da ga nazovem geštalt organizmu? Pisalo je nešto malo o oblicima sluzi, ali se činilo da su oni više vezani za aktivnost ameba nego za simbiozu.
<BR>&nbsp;&nbsp;&nbsp;&nbsp;&nbsp;Po mome nenaučnom, lično nezainteresovanom mišljenju, nije postojalo ništa nalik na ono što je on hteo, sem možda orkestra koji maršira, pri čemu svi sviraju različite instrumente u drugačijem stilu i po drugim notama, da bi ta celina išla napred. Ali nije on to hteo.
<BR>&nbsp;&nbsp;&nbsp;&nbsp;&nbsp;Vratila sam mu se jednog svežeg jesenjeg predvečerja, i on uze ono malo što sam imala u očima i ljutito se okrete od mene, odvalivši jednu reč koju neću sebi dozvoliti da zapamtim.
<BR>&nbsp;&nbsp;&nbsp;&nbsp;&nbsp;"Ne možeš da nađeš", reče mi. "Nemoj se vraćati."
<BR>&nbsp;&nbsp;&nbsp;&nbsp;&nbsp;Ustade i ode do jedne oguljene breze, nasloni se na nju i zagleda se u šuštave senke koje je lelujao vetar. Pomislila sam da me je već zaboravio. Skočio je kao prestrašena životinja kad sam mu se obratila iz takve blizine. Mora da je bio potpuno utonuo u svoje čudne misli, jer sam sigurna da nije čuo da sam mu prišla.
<BR>&nbsp;&nbsp;&nbsp;&nbsp;&nbsp;Rekoh: "Same, nemoj da se ljutiš što nisam našla. Tražila sam."
<BR>&nbsp;&nbsp;&nbsp;&nbsp;&nbsp;On je kontrolisao svoje iznenađenje. Pogleda dole u mene. "Ljutim se? Nije tačno."
<BR>&nbsp;&nbsp;&nbsp;&nbsp;&nbsp;"Izneverila sam tvoja očekivanja", rekoh mu, "i ti si sada ljut." On se tako zagleda u mene da mi postade neugodno.
<BR>&nbsp;&nbsp;&nbsp;&nbsp;&nbsp;"Ne znam o čemu govoriš", reče.
<BR>&nbsp;&nbsp;&nbsp;&nbsp;&nbsp;Nisam htela da mu dozvolim da ode od mene. Otišao bi. Otišao bi zauvek, i bilo bi ga baš briga! Nije to bila svirepost ili sebičnost, kao što sam naučila da zovem ovakve stvari. Bio je nesvestan kao što je mačka nesvesna prskanja pupoljka lale.
<BR>&nbsp;&nbsp;&nbsp;&nbsp;&nbsp;Uhvatih ga za mišice i protresoh ga; kao da sam pokušala da protresem fasadu moje kuće. "Sada znaš!" vrisnuh. "Znaš šta čitam. Znači, moraš znati i šta mislim!"
<BR>&nbsp;&nbsp;&nbsp;&nbsp;&nbsp;On zavrte glavom.
<BR>&nbsp;&nbsp;&nbsp;&nbsp;&nbsp;"Ja sam ljudsko biće, žena", besnela sam. "Iskorišćavao si me a ništa mi nisi dao. Naterao si me da promenim životne navike - da čitam do besvesti, da ti dolazim po kiši i nedeljom - ne razgovaraš sa mnom, ne gledaš me, ne znaš ništa o meni i nije te briga. Bacio si na mene čini kojih ne mogu da se oslobodim. A kad ti je dosta, onda kažeš: 'Nemoj se vraćati'."
<BR>&nbsp;&nbsp;&nbsp;&nbsp;&nbsp;"Da li moram da nešto dam za uzvrat zato što sam nešto uzeo?"
<BR>&nbsp;&nbsp;&nbsp;&nbsp;&nbsp;"Tako ljudi rade."
<BR>&nbsp;&nbsp;&nbsp;&nbsp;&nbsp;On zabrunda. "A šta hoćeš da ti dam? Nemam ništa."
<BR>&nbsp;&nbsp;&nbsp;&nbsp;&nbsp;Ja se odmakoh od njega. Osećala sam... ne ne znam šta sam osećala. Malo posle, rekoh: "Ne znam."
<BR>&nbsp;&nbsp;&nbsp;&nbsp;&nbsp;On sleže ramenima i okrete se. Ja skočih za njim i povukoh ga nazad. "Hoću da..."
<BR>&nbsp;&nbsp;&nbsp;&nbsp;&nbsp;"Dobro, do đavola, šta?" Nisam smela da ga pogledam. Jedva sam progovorila: "Ne znam. Ima nešto, ali ne znam šta je. To je nešto što - ne bih mogla da iskažem i kad bih znala šta je." Kad on zavrte glavom, ja ga opet dograbih za mišice. "Pročitao si knjigu iz mene; zar ne možeš da pročitaš... mene iz mene?"
<BR>&nbsp;&nbsp;&nbsp;&nbsp;&nbsp;"Nisam nikad ni pokušao." On mi podiže glavu i priđe.
<BR>&nbsp;&nbsp;&nbsp;&nbsp;&nbsp;"Evo ti", reče.
<BR>&nbsp;&nbsp;&nbsp;&nbsp;&nbsp;Njegove oči spustiše svoje čudne sonde u mene i ja vrisnuh. Pokušah da se izmigoljim. Nisam to želela, sigurna sam da nisam. Strahovito sam se otimala. Čini mi se da me je svojim ogromnim rukama odigao od zemlje. Držao me je dok nije svršio sa mnom, a onda me ispusti. Ja se zgurih na zemlji i zajecah. On sede kraj mene. Nije pokušavao da me dodirne. Nije pokušavao da ode. Ja se najzad primirih; sklupčana na zemlji, čekala sam.
<BR>&nbsp;&nbsp;&nbsp;&nbsp;&nbsp;On reče: "Nikad više neću ovo da uradim."
<BR>&nbsp;&nbsp;&nbsp;&nbsp;&nbsp;Ja sedoh i popravih suknju, a zatim naklonih obraz na skupljena kolena da bih mogla da mu vidim lice. "Šta se desilo?"
<BR>&nbsp;&nbsp;&nbsp;&nbsp;&nbsp;On opsova. "Pravi vašar u tebi. Trideset tri godine - kog đavola živiš takvim životom?"
<BR>&nbsp;&nbsp;&nbsp;&nbsp;&nbsp;"Ja imam udoban život", rekoh sa prkosom.
<BR>&nbsp;&nbsp;&nbsp;&nbsp;&nbsp;"Jeste", reče on. "Već deset godina sama samcita sem onih što rade za tebe. Niko drugi."
<BR>&nbsp;&nbsp;&nbsp;&nbsp;&nbsp;"Muškarci su životinje, a žene..."
<BR>&nbsp;&nbsp;&nbsp;&nbsp;&nbsp;"Ti stvarno mrziš žene. Sve one znaju nešto što znaš."
<BR>&nbsp;&nbsp;&nbsp;&nbsp;&nbsp;"Ne želim da znam. Sasvim sam srećna i ovako."
<BR>&nbsp;&nbsp;&nbsp;&nbsp;&nbsp;"Jesi, đavola."
<BR>&nbsp;&nbsp;&nbsp;&nbsp;&nbsp;Ja ništa ne odgovorih. Prezirem takav rečnik.
<BR>&nbsp;&nbsp;&nbsp;&nbsp;&nbsp;"Hoćeš dve stvari od mene. I jedna i druga su besmislene."
<BR>&nbsp;&nbsp;&nbsp;&nbsp;&nbsp;On me pogleda sa prvim stvarnim izrazom koji sam ikada videla na njegovom licu: sa dubokim čudenjem. "Hoćeš da znaš sve o meni, odakle sam, kako sam postao ono što jesam."
<BR>&nbsp;&nbsp;&nbsp;&nbsp;&nbsp;"Da, to hoću. Šta je to drugo što hoću, a što ti znaš a ja ne znam?"
<BR>&nbsp;&nbsp;&nbsp;&nbsp;&nbsp;"Rođen sam negde i rastao sam nekako kao korov", reče on, igronišući me. "Nisu hteli ni ovolicko da se potrude da me bar daju u sirotište. Zato sam bio napušten, ničiji, prosto sam se obučavao za seoskog idiota. Bio bih i uspeo, da nisam otišao u šumu."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;On se zapita zašto, i konačno reče: "Rekao bih, zato što mi je bilo besmisleno kako ljudi žive. A u šumi mogu da rastem kako hoću."
<BR>&nbsp;&nbsp;&nbsp;&nbsp;&nbsp;"Kako to?" Pitala sam kroz jednu od onih ogromnih razdaljina koje su se stalno gradile i smanjivale između njega i mene.
<BR>&nbsp;&nbsp;&nbsp;&nbsp;&nbsp;"Ono što sam hteo iz tvojih knjiga."
<BR>&nbsp;&nbsp;&nbsp;&nbsp;&nbsp;"Nisi mi nikad rekao."
<BR>&nbsp;&nbsp;&nbsp;&nbsp;&nbsp;On po drugi put reče: "Ti učiš, ali ne razmišljaš. Postoji jedna vrsta - ovaj, ličnosti. Ona je sva napravljena od posebnih delova, ali je jedna cela ličnost. Ima kao ruke, kao noge, kao usta što govore, ima kao mozak. To sam ja, mozak za tu ličnost. Đavolski slab, doduše, ali najbolji na koji sam naišao."
<BR>&nbsp;&nbsp;&nbsp;&nbsp;&nbsp;"Ti si lud."
<BR>&nbsp;&nbsp;&nbsp;&nbsp;&nbsp;"Nisam", reče on, ne uvredivši se, potpuno siguran u ono što je rekao. "Ja već imam delove koji su kao ruke. Mogu da ih pokrenem bilo gde i one rade ono što ja hoću, iako su još mlade da budu od veće koristi. Imam i deo što govori. Taj je stvarno dobar."
<BR>&nbsp;&nbsp;&nbsp;&nbsp;&nbsp;"Mislim da ti uopšte dobro ne govoriš", rekoh ja. Ne podnosim nepravilan engleski.
<BR>&nbsp;&nbsp;&nbsp;&nbsp;&nbsp;On se iznenadi. "Ne mislim na sebe! Ona je tamo sa ostalima."
<BR>&nbsp;&nbsp;&nbsp;&nbsp;&nbsp;"Ona?"
<BR>&nbsp;&nbsp;&nbsp;&nbsp;&nbsp;"Ona koja govori. Sad mi samo treba deo koji misli, koji može da uzme bilo šta i da ga sabere sa bilo čim drugim i da pronađe tačan odgovor. I kad ih sve sakupim zajedno i sve delove dovoljno često sve zajedno upotrebljavam, ja ću biti ta nova stvar o kojoj sam ti pričao. Jasno? Samo - kad bi ta stvar imala bolju glavu nego što sam ja."
<BR>&nbsp;&nbsp;&nbsp;&nbsp;&nbsp;Zamutilo mi se u glavi. "Zbog čega si počeo da to radiš?"
<BR>&nbsp;&nbsp;&nbsp;&nbsp;&nbsp;On me ozbiljno posmatrao. "Zbog čega su počele da ti rastu dlake ispod pazuha?" upita me. "Tako nešto se ne planira. Dešava se."
<BR>&nbsp;&nbsp;&nbsp;&nbsp;&nbsp;"Šta je to što... što radiš kad me pogledaš u oči?"
<BR>&nbsp;&nbsp;&nbsp;&nbsp;&nbsp;"Hoćeš ime? Nemam ga. Ne znam kako to radim. Znam da mogu da nateram bilo koga da uradi što god hoću. Kao što ćeš ti da zaboraviš sve o meni."
<BR>&nbsp;&nbsp;&nbsp;&nbsp;&nbsp;Ja rekoh, gušeći se: "Ne želim da zaboravim."
<BR>&nbsp;&nbsp;&nbsp;&nbsp;&nbsp;"Hoćeš." Tada nisam znala da li je mislio da ću zaboraviti ili da ću hteti da zaboravim. "Mrzećeš me, a zatim ćeš posle dugog vremena biti zahvalna. Možda ćeš nekada moći da učiniš nešto za mene. Bićeš toliko zahvalna da će ti biti drago da to učiniš. Ali ćeš zaboraviti, sigurno, sve sem izvesnog... osećanja. I moga imena, možda."
<BR>&nbsp;&nbsp;&nbsp;&nbsp;&nbsp;Ne znam šta me je navelo da ga pitam, ali sam ga ipak pitala, izgubljeno. "I niko nikada neće saznati o tebi i meni?"
<BR>&nbsp;&nbsp;&nbsp;&nbsp;&nbsp;"Ne može", reče on. "Sem ako... sem ako bude glava životinje, kao što sam ja, ili bolji." On se diže.
<BR>&nbsp;&nbsp;&nbsp;&nbsp;&nbsp;"O, čekaj, čekaj!" zaplakah. Ne sme još da ode, ne sme. Bio je visoka, prljava zver od čoveka, a ipak me je na neki jeziv način očaravao. "Nisi mi dao drugi... šta ono beše."
<BR>&nbsp;&nbsp;&nbsp;&nbsp;&nbsp;"O", reče on. "Da, to."
<BR>&nbsp;&nbsp;&nbsp;&nbsp;&nbsp;Okrenuo se poput munje. Nastupi pritisak, raspinjanje, i... cepanje. I sa bolnom agonijom i eksplozijom trijumfa koji uguši bol, sve je bilo gotovo.
<BR>&nbsp;&nbsp;&nbsp;&nbsp;&nbsp;Ja se digoh iz toga, kroz dva različita nivoa:
<BR>&nbsp;&nbsp;&nbsp;&nbsp;&nbsp;Imam jedanaest godina, bez daha zbog šoka od prenesene agonije ovog neverovatnog uvlačenja u ego nekog drugog.
<BR>&nbsp;&nbsp;&nbsp;&nbsp;&nbsp;Imam petnaest godina, ležim na kauču dok Štern mrmlja: "...mirno, mirno mlitavo, tvoji članci i noge i mlitavo kao tvoji nožni prsti, trbuh ti mekša, vrat ti je mlitav kao trbuh, mirno je i tiho i sve je meko i mlitavije od mlitavog..."
<BR>&nbsp;&nbsp;&nbsp;&nbsp;&nbsp;Ja sedoh i spustih noge na pod. "U redu", rekoh.
<BR>&nbsp;&nbsp;&nbsp;&nbsp;&nbsp;Štern je izgledao malo iznerviran. "Ovo će uspeti", reče, "ali samo ako sarađuješ. Samo lezi ..."
<BR>&nbsp;&nbsp;&nbsp;&nbsp;&nbsp;"Uspelo je", rekoh ja.
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Sve. Od A do Z." Pucnuh prstima. "Ovako."
<BR>&nbsp;&nbsp;&nbsp;&nbsp;&nbsp;On se prodorno zagleda u mene. "Šta hoćeš da kažeš?"
<BR>&nbsp;&nbsp;&nbsp;&nbsp;&nbsp;"Bilo je baš tamo gde si rekao. U biblioteci. Kad sam imao jedanaest godina. Kad sam rekao, 'Beba ima tri godine'. To je otkačilo nešto što je tri godine ključalo u njoj, i sve je pokuljalo napolje. Dobio sam ga, pun udarac; bio sam dete, bez opomene, bez odbrane. Imalo je u sebi takav bol, kakav pre toga nisam mogao ni zamisliti."
<BR>&nbsp;&nbsp;&nbsp;&nbsp;&nbsp;"Nastavi", reče Štern.
<BR>&nbsp;&nbsp;&nbsp;&nbsp;&nbsp;"U stvari, to je sve. Mislim, ne ono što je bilo u tom nečem, nego ono što mi je to nešto učinilo. Ono što je to bilo, kao neki komad njenog sopstvenog ja. Mnoštvo stvari koje su se desile tokom četiri meseca, svaki delić toga. Znala je Sama."
<BR>&nbsp;&nbsp;&nbsp;&nbsp;&nbsp;"Hoćeš da kažeš, cela serija epizoda?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"I ti si dobio serije sve odjednom. U deliću sekunde?"
<BR>&nbsp;&nbsp;&nbsp;&nbsp;&nbsp;"Tačno. U tom deliću sekunde ja sam bio ona, zar ne shvataš? Ja sam bio ona, sve što je ikada učinila, sve što je ikada pomislila ili čula ili osetila. Sve, sve, sve po redu ako bih hteo da ga tako iznesem. Ili bilo koji deo toga ako bih ga hteo posebnog. Ako ću ti reći šta sam ručao, moram li da ti kažem sve ostalo što sam uradio od rođenja pa do danas? Ne. Kažem ti da sam bio ona, i tada i zauvek posle toga mogu da se setim svega čega se ona do tog trenutka mogla da seti. Samo u tom jednom blesku."
<BR>&nbsp;&nbsp;&nbsp;&nbsp;&nbsp;"Geštalt", promrmlja Štern.
<BR>&nbsp;&nbsp;&nbsp;&nbsp;&nbsp;"Aha", rekoh i razmislih o tome. Mislio sam o čitavom mnoštvu stvari. Za trenutak ih odstranih i rekoh: "Zašto sve ovo nisam ranije znao?"
<BR>&nbsp;&nbsp;&nbsp;&nbsp;&nbsp;"Imao si snažnu odbojnost prema sećanju."
<BR>&nbsp;&nbsp;&nbsp;&nbsp;&nbsp;Uzbuđeno ustadoh. "Ne vidim zašto. Stvarno ne vidim."
<BR>&nbsp;&nbsp;&nbsp;&nbsp;&nbsp;"Prirodna revulzija", reče on. "Šta kažeš na ovo? Osećao si mržnju prema poprimanju ženskog egoa, makar i na trenutak"
<BR>&nbsp;&nbsp;&nbsp;&nbsp;&nbsp;"Sam si mi rekao, na samom početku, da nemam takve probleme."
<BR>&nbsp;&nbsp;&nbsp;&nbsp;&nbsp;"Pa, kako ti to zvuči? Kažeš da si osetio bol u toj epizodi. Dakle - nisi hteo da se vratiš u nju iz straha da ponovo ne osetiš isti bol."
<BR>&nbsp;&nbsp;&nbsp;&nbsp;&nbsp;"Da razmislim, da razmislim. Da, da, to je jedan deo toga uvlačenja u tuđi um. Ona mi se otvorila zato što sam je podsetio na Sama. Ušao sam. Nisam bio spreman; nikada dotada nisam to učinio, sem možda malo, uz otpor. Ušao sam skroz, i bilo je previše; to me je toliko uplašilo da godinama nisam smeo da ponovo pokušam. Ležalo je u meni, umotano, zaključano. Ali, kako sam rastao, moć da to uradim svojim umom postajala je sve veća, ali sam se i dalje bojao da je upotrebim. I što sam više rastao, sve sam više osećao, duboko u sebi, da gospođica Kju mora biti ubijena pre nego što ubije... ono što sam ja. Gospode!" viknuh, "Znaš li šta sam ja?"
<BR>&nbsp;&nbsp;&nbsp;&nbsp;&nbsp;"Ne", reče on. "Hoćeš li da mi kažeš?"
<BR>&nbsp;&nbsp;&nbsp;&nbsp;&nbsp;"Želeo bih", rekoh. "O, da, želeo bih da ti kažem." Na licu je imao onaj profesionalni otvoreni izraz, niti veruje niti ne veruje, samo sve upija. Morao sam mu reći, ali iznenada shvatih da nemam dovoljno reči. Znao sam stvari, ali ne i njihova imena.
<BR>&nbsp;&nbsp;&nbsp;&nbsp;&nbsp;Sam je uzimao značenje i odbacivao reči.
<BR>&nbsp;&nbsp;&nbsp;&nbsp;&nbsp;Još nazad: "Čitaj knjige. Čitaj knjige za mene."
<BR>&nbsp;&nbsp;&nbsp;&nbsp;&nbsp;Pogled njegovih očiju. Ono -'otvaranje'.
<BR>&nbsp;&nbsp;&nbsp;&nbsp;&nbsp;Priđoh Šternu. On podiže pogled ka meni, ja se nagoh sasvim blizu. Prvo se trže, a onda se kontrolisa, pa mi se još bliže primače.
<BR>&nbsp;&nbsp;&nbsp;&nbsp;&nbsp;"Gospode bože", promrmlja. "Dosad nisam pogledao u te oči. Zakleo bih se da se te zenice vrte kao točkovi..."
<BR>
<BR>&nbsp;&nbsp;&nbsp;&nbsp;&nbsp;Štern je pročitao mnogo knjiga. Pročitao je više knjiga no što bih ja mogao zamisliti da postoji. Ja se uvukoh unutra, tražeći ono što mi treba.
<BR>&nbsp;&nbsp;&nbsp;&nbsp;&nbsp;Ne mogu tačno da opišem kako je izgledalo. Bilo je kao da se hoda kroz tunel, a u tunelu, svuda sa krova i zidova, drvene ruke se pružaju ka tebi, kao ona stvar na karnevalu, vrteška, kao ona stvar sa koje otkidaš mesingane prstenove. Na kraju svake od tih ruku visi po jedan mesingani prsten i možeš da skineš koji god hoćeš.
<BR>&nbsp;&nbsp;&nbsp;&nbsp;&nbsp;Zamisli sada da si odlučio koje prstenove hoćeš i da ruke pružaju samo njih. Zamisli sebe sa hiljadu ruku kojima ćeš da strgneš prstenove. Pretpostavi da je tunel dugačak bezbroj milja i da možeš da ideš s kraja na kraj tunela, grabeći prstenove, i sve to dok trepneš. E, tako je bilo, samo lakše od toga. Meni je to bilo lakše nego što je bilo Samu. Uspravih se i odmakoh od Šterna. Izgledao je bolesno u uplašeno.
<BR>&nbsp;&nbsp;&nbsp;&nbsp;&nbsp;"Ne boj se", rekoh.
<BR>&nbsp;&nbsp;&nbsp;&nbsp;&nbsp;"Šta si mi uradio?"
<BR>&nbsp;&nbsp;&nbsp;&nbsp;&nbsp;Bile su mi potrebne neke reči. Hajde, hajde, budi opet profesionalan.
<BR>&nbsp;&nbsp;&nbsp;&nbsp;&nbsp;Morao sam da mu se divim. On stavi lulu u džep i prstima čvrsto pritište čelo i obraze. Zatim sede i opet je bio kao i pre.
<BR>&nbsp;&nbsp;&nbsp;&nbsp;&nbsp;"Sad znam", rekoh. "Tako se gospođica Kju osećala kad je Sam to njoj učinio."
<BR>&nbsp;&nbsp;&nbsp;&nbsp;&nbsp;"Šta si ti?"
<BR>&nbsp;&nbsp;&nbsp;&nbsp;&nbsp;"Reći ću ti. Ja sam centralni ganglion jednog kompleksnog organizma koji se sastoji od Bebe, elektronskog računara; Boni i Bini, teleporta; Dženi, telekinetičara; i mene, telepate i centralne komande. Nema ni jedne stvari u vezi sa nama koja nije dokumentovana: teleportacija jogija, telekinetika nekih kockara, genijalni samouki matematičari i, ponajviše, takozvani kućni duhovi, pomeranje pokućstva kroz instrumentaciju devojčice. Samo što u ovom slučaju svaki od mojih delova daje vrhunsku performansu.
<BR>&nbsp;&nbsp;&nbsp;&nbsp;&nbsp;Sam ga je organizovao, ili se on formirao oko Sama; nije važno. Ja sam zamenio Sama, ali sam bio i suviše nerazvijen kad je on umro, a povrh toga potpuno me zatvorio onaj udarac koji sam dobio od gospođice Kju. Utoliko si bio u pravu kad si rekao da me je taj udarac učinio podsvesno uplašenim da otkrijem šta je bilo unutra. Ali postojao je još jedan razlog zbog kojeg nisam mogao da se provučem ispod one barijere 'Beba ima tri godine'.
<BR>&nbsp;&nbsp;&nbsp;&nbsp;&nbsp;Postavili smo pitanje šta je to što sam cenio više od sigurnosti koju nam je pružila gospođica Kju. Zar sada ne uviđaš šta je to bilo? Moj geštalt organizam je zbog te sigurnosti bio došao do samrtne tačke. Zaključio sam da mora biti ubijena ili ona, ili organizam - ja - moram biti ubijen. O, delovi bi produžili da žive: dve male crnkinje sa smetnjom u govoru, jedna introspektivna devojčica sa umetničkom žicom, jedan mongoloidni idiot i ja - devedeset posto pregorelih potencijala i deset posto maloletnog prestupnika." Nasmejah se. "Naravno, morala je biti ubijena. To je bilo pitanje samoodržanja geštalta."
<BR>&nbsp;&nbsp;&nbsp;&nbsp;&nbsp;Štern nekoliko puta zausti i konačno promuca: "Ja ne..."
<BR>&nbsp;&nbsp;&nbsp;&nbsp;&nbsp;"Ne moraš", nasmejah se ja. "Ovo je divno. Ti si dobar, zaista dobar. A sada ću ti nešto reći, jer ćeš ceniti finu misao u tvojoj struci. Govoriš o zatvaranju! Nisam mogao da prođem pored onoga 'Beba ima tri godine', jer je u tome ležao ključ onoga što ja u stvari jesam. Nisam mogao to da otkrijem jer sam se bojao da se setim da sam bio dve stvari - mali dečko gospođice Kju i nešto mnogo veće od toga. Nisam mogao da budem oboje, a nisam hteo da pustim ni jedno ni drugo."
<BR>&nbsp;&nbsp;&nbsp;&nbsp;&nbsp;On reče, sa očima uprtim u lulu: "A sada možeš?"
<BR>&nbsp;&nbsp;&nbsp;&nbsp;&nbsp;"Već sam učinio."
<BR>&nbsp;&nbsp;&nbsp;&nbsp;&nbsp;"I šta sad?"
<BR>&nbsp;&nbsp;&nbsp;&nbsp;&nbsp;"Kako misliš?"
<BR>&nbsp;&nbsp;&nbsp;&nbsp;&nbsp;Štern se nasloni na ugao od stola. "Da li ti je uopšte palo na pamet da je možda taj tvoj geštalt organizam već mrtav?"
<BR>&nbsp;&nbsp;&nbsp;&nbsp;&nbsp;"Nije mrtav."
<BR>&nbsp;&nbsp;&nbsp;&nbsp;&nbsp;"Otkud znaš?"
<BR>&nbsp;&nbsp;&nbsp;&nbsp;&nbsp;"Kako tvoja glava zna da ti ruka radi?"
<BR>&nbsp;&nbsp;&nbsp;&nbsp;&nbsp;On dotače svoje lice. "Dakle... šta sad?"
<BR>&nbsp;&nbsp;&nbsp;&nbsp;&nbsp;Ja slegoh ramenima. "Da li je Pekinški čovek pogledao Homo sapiensa kako hoda uspravno i rekao 'Šta sad?' Pa, živeti, to je sve, kao čovek, kao drvo, kao sve drugo što živi. Hranićemo se, rašćemo, eksperimentisaćemo, plodićemo se, branićemo se." Ja raširih ruke. "Radićemo ono što je prirodno."
<BR>&nbsp;&nbsp;&nbsp;&nbsp;&nbsp;"Ali, šta možete da radite?"
<BR>&nbsp;&nbsp;&nbsp;&nbsp;&nbsp;"Šta može da radi električni motor? Zavisi od toga gde se primenimo."
<BR>&nbsp;&nbsp;&nbsp;&nbsp;&nbsp;Štern je bio vrlo bled. "A šta u stvari - želite da radite?"
<BR>&nbsp;&nbsp;&nbsp;&nbsp;&nbsp;Razmislih. On sačeka dok nisam završio razmišljanje i ne reče ništa. "Znaš šta?" najzad rekoh. "Još od rođenja su me ljudi šutirali, sve dok me nije primila gospođica Kju. A šta se sa njom desilo? Zamalo što me nije ubila."
<BR>&nbsp;&nbsp;&nbsp;&nbsp;&nbsp;Još malo razmislih, a onda rekoh: "Svima je bilo lepo, ali meni nije. To je ona vrsta lepog, ono zadovoljstvo koje svi imaju kad muče nekog malog ko ne može da se brani. Ili ti čine usluge sve dok ne počnu da te poseduju, ili te ubiju." Pogledah ga i nacerih se. "Ima da mi bude lepo, to je sve."
<BR>&nbsp;&nbsp;&nbsp;&nbsp;&nbsp;On mi okrete leđa. Pomislih da će početi da šeta po sobi, ali se odmah ponovo okrete meni. Videh da će me držati na oku. Reče: "Daleko si stigao od trenutka kad si ušao ovde."
<BR>&nbsp;&nbsp;&nbsp;&nbsp;&nbsp;Klimnuh glavom. "Ti si dobar psihijatar."
<BR>&nbsp;&nbsp;&nbsp;&nbsp;&nbsp;"Hvala", reče on gorko. "I sad misliš da si sasvim izlečen i adaptiran i da si spreman da ideš dalje."
<BR>&nbsp;&nbsp;&nbsp;&nbsp;&nbsp;"Pa, naravno. Zar ti ne misliš tako?"
<BR>&nbsp;&nbsp;&nbsp;&nbsp;&nbsp;On zavrte glavom. "Sve što si saznao jeste šta si. Imaš još mnogo da učiš."
<BR>&nbsp;&nbsp;&nbsp;&nbsp;&nbsp;Bio sam ovog puta sasvim voljan da budem strpljiv. "Kao na primer?"
<BR>&nbsp;&nbsp;&nbsp;&nbsp;&nbsp;"Kao na primer da saznaš šta se dešava sa ljudima koji moraju da žive sa kompleksom krivice kao ti. Ti jesi drugačiji, Džeri, ali nisi toliko drugačiji."
<BR>&nbsp;&nbsp;&nbsp;&nbsp;&nbsp;"Treba li da se osećam krivim što sam spasao svoj život?"
<BR>&nbsp;&nbsp;&nbsp;&nbsp;&nbsp;On me ignorisa. "Još jedna stvar: maločas si rekao da si celog života bio besan na svakoga - eto kako si živeo. Da li si se ikad zapitao zašto?"
<BR>&nbsp;&nbsp;&nbsp;&nbsp;&nbsp;"Ne mogu da kažem da jesam."
<BR>&nbsp;&nbsp;&nbsp;&nbsp;&nbsp;"Jedan razlog jeste što si bio veoma usamljen. Zbog toga ti je život sa ostalim klincima, a zatim sa gospođicom Kju, toliko mnogo značio."
<BR>&nbsp;&nbsp;&nbsp;&nbsp;&nbsp;"Pa šta onda? I dalje imam klince."
<BR>&nbsp;&nbsp;&nbsp;&nbsp;&nbsp;On lagano zavrte glavom. "Ti i klinci ste jedno biće. Jedinstveno. Bez presedana." On uperi kamiš od lule prema meni. "Usamljeno."
<BR>&nbsp;&nbsp;&nbsp;&nbsp;&nbsp;Meni navre krv u glavu.
<BR>&nbsp;&nbsp;&nbsp;&nbsp;&nbsp;"Ćuti", rekoh.
<BR>&nbsp;&nbsp;&nbsp;&nbsp;&nbsp;"Razmisli malo", mekim glasom reče Štern. "Ti možeš da uradiš praktično sve. Možeš da imaš praktično sve. Ali ništa te neće izbaviti od usamljenosti."
<BR>&nbsp;&nbsp;&nbsp;&nbsp;&nbsp;"Ćuti, ćuti ... Svi ljudi su usamljeni."
<BR>&nbsp;&nbsp;&nbsp;&nbsp;&nbsp;On klimnu glavom. "Ali neki od njih nauče kako da podnesu usamljenost."
<BR>&nbsp;&nbsp;&nbsp;&nbsp;&nbsp;"Kako?"
<BR>&nbsp;&nbsp;&nbsp;&nbsp;&nbsp;On poćuta, a onda reče: "Zbog nečega o čemu ti pojma nemaš. Čak i da ti kažem, nećeš razumeti."
<BR>&nbsp;&nbsp;&nbsp;&nbsp;&nbsp;"Kaži mi, pa ćemo videti."
<BR>&nbsp;&nbsp;&nbsp;&nbsp;&nbsp;On me vrlo čudno pogleda. "To se ponekad naziva moralnost."
<BR>&nbsp;&nbsp;&nbsp;&nbsp;&nbsp;"Mislim da si u pravu. Pojma nemam o čemu govoriš." Pribrah se. Ovo nisam morao da slušam. "Ti se bojiš", rekoh. "Bojiš se Homo geštalta."
<BR>&nbsp;&nbsp;&nbsp;&nbsp;&nbsp;On učini izvanredan napor i nasmeja se. "To je bastardna terminologija."
<BR>&nbsp;&nbsp;&nbsp;&nbsp;&nbsp;"Mi smo bastardna rasa", rekoh. "Sedni tamo."
<BR>&nbsp;&nbsp;&nbsp;&nbsp;&nbsp;On pređe preko sobe i sede za sto. Nagoh se ka njemu i on zaspa otvorenih očiju. Uspravih se i pogledah po sobi. Zatim uzeh termos, napunih ga i stavih na sto. Zategoh ivicu tepiha i stavih čist peškir na uzglavlje kauča. Odoh do stola i pogledah magnetofon.
<BR>&nbsp;&nbsp;&nbsp;&nbsp;&nbsp;Kao da sam ispružio ruku, dozvah Bini. Stajala je kraj stola, široko otvorenih očiju.
<BR>&nbsp;&nbsp;&nbsp;&nbsp;&nbsp;"Pogledaj ovo", rekoh joj. "Pažljivo pogledaj. Hoću da izbrišem sve sa ove trake. Idi pitaj Bebu kako."
<BR>&nbsp;&nbsp;&nbsp;&nbsp;&nbsp;Ona trepnu i kao da se strese, a zatim se naže nad magnetofon. Bila je tu - potom je nestade i vrati se, sve to dok trepneš okom. Progura se pored mene i pritisnu dva dugmeta. Traka poče da se premotava.
<BR>&nbsp;&nbsp;&nbsp;&nbsp;&nbsp;"U redu", rekoh, "kidaj odavde." Ona iščeze.
<BR>&nbsp;&nbsp;&nbsp;&nbsp;&nbsp;Uzeh kaput i odoh do vrata. Šterna je još uvek sedeo za stolom i buljio.
<BR>&nbsp;&nbsp;&nbsp;&nbsp;&nbsp;"Dobar psihijatar", promrmljah. Osećao sam se divno.
<BR>&nbsp;&nbsp;&nbsp;&nbsp;&nbsp;Iziđoh, sačekah malo, a zatim ponovo uđoh. Štern me pogleda. "Sedni tamo, sinko."
<BR>&nbsp;&nbsp;&nbsp;&nbsp;&nbsp;"Jao, izvinite, gospodine", rekoh. "Pogrešio sam vrata."
<BR>&nbsp;&nbsp;&nbsp;&nbsp;&nbsp;"Ništa, ništa", reče on.
<BR>&nbsp;&nbsp;&nbsp;&nbsp;&nbsp;Iziđoh i zatvorih vrata. Smešio sam se celim putem do policijske stanice. Prihvatiće moju prijavu o gospođici Kju i dopašće im se. A povremeno bih se nasmejao, pomislivši na ovoga Šterna, kako će da objasni izgubljeno popodne i dobitak od hiljadu dolara. Ovo je bilo veće zadovoljstvo nego da je Štern mrtav.
<BR>&nbsp;&nbsp;&nbsp;&nbsp;&nbsp;Do đavola, šta je u stvari moralnost?
</P></TD></TR></TABLE>
<P class="next">
<A HREF=p3.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
