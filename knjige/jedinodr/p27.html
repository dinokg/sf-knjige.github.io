<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>24. OSTRVO
<P>&nbsp;&nbsp;&nbsp;&nbsp;&nbsp;Nebo je još dva dana ostalo oblačno i mutno, odražavajući sivu boju mora sa dostojanstvom, kao da je Dragulj Zvezdoputa uljez koji narušava nešto. No, potom se digao vetar kao oproštaj i dromond je ujedrio u razdoblje vedrih dana i jasnih noći. More se pod suncem spajalo sa nebesima bez spoja i granice; a noću je sjaj zvezda označavao put pohoda, otvoren svakom iskusnom oku.
<BR>&nbsp;&nbsp;&nbsp;&nbsp;&nbsp;Mrkotrag Brusobol postajao je svakim danom sve nestrpljiviji. Besprekorni vetar kao da je gurao i Prvu i Lupiženu u groznicu iščekivanja. Ponekad bi, sasvim neočekivano, njegova izobličena grotesknost i njena gvozdena lepota izgledali neobično slično, kao da napredovanje ka Jedinom Drvetu produbljuje njihovu prisnost. Sve troje neprestano je proučavalo daljinu, pretražujući obzorje i ispitujući izbore koji su ih odveli iz Domaje uprkos jasnom Sanomorovom Zemljo-vidu.
<BR>&nbsp;&nbsp;&nbsp;&nbsp;&nbsp;Njihovo raspoloženje širilo se džinobrodom, utičući na čitavu posadu. Čak i grubo lice Veze Vedrogneve zadobilo je izoštren izgled. Sedmorukova stara tuga prolazila je kroz razdoblja osunčanosti nalik na nadu.
<BR>&nbsp;&nbsp;&nbsp;&nbsp;&nbsp;Linden Averi ih je posmatrala kao što je posmatrala sam brod i Kovenanta, pokušavajući da nađe svoje mesto među njima. Razumela je džinove i znala je da mnogo njihovog nestrpljenja potiče od brige za Sanomora. Njegov nemi jad svakome je bio jasan. Njegovi sunarodnici želeli su da postignu cilj i upute se natrag u Domaju, gde će moći da nađe olakšanje u krizi Kobi Sunca, vrhunac svoje vizije. Ali ona nije delila tu njihovu čežnju. Plašila se da džinovi ne shvataju pravu prirodu njegove vizije.
<BR>&nbsp;&nbsp;&nbsp;&nbsp;&nbsp;A Kovenantovo raspoloženje samo joj je pojačavalo strepnju. Izgledalo je da gotovo grozničavo iščekuje Jedino Drvo. Ako ne fizički, onda se emocionalno odvajao od nje. Odbijanje haručaija odvelo ga je u stanje krute branjivosti. Kada je govorio, glas mu je zvučao izmučeno; u pogledu je nosio odsjaje krvoprolića. Videla mu je po licu da se seća Klave, ljudi pobijenih da nahrane Vatrokob, nepoverenja u sebe; sećao se moći i otrova nad kojima nema kontrolu. Čak i ljubav je počeo da vodi grozničavo, kao da uprkos zagrljajima veruje da ju je već izgubio.
<BR>&nbsp;&nbsp;&nbsp;&nbsp;&nbsp;Nije mogla da zaboravi da mu je namera da je pošalje u raniji život. Grozničavo je čekao Jedino Drvo iz svojih razloga, nadajući se da će njime moći da se bori protiv poglavara Kletnika još nečim, a ne samo vatrom i uništenjem. Ali želeo ga je i zbog nje. Da je pošalje nazad.
<BR>&nbsp;&nbsp;&nbsp;&nbsp;&nbsp;Strepela je od toga, strepela je od Jedinog Drveta. Sanomorovo nemo i nedodirljivo užasavanje bolelo ju je kao otvorena rana. Kad god bi joj došao nadomak čula, osećala je da krvari u sebi. Povremeno se jedva obuzdavala da ne počne da nagovara Kovenanta, Prvu, bilo koga ko bi je slušao, da se ostave pohoda - da zaborave Jedino Drvo, da se vrate u Domaju, da se bore protiv Kobi Sunca bilo kakvim drugim raspoloživim oružjem i da prihvate ishod. Verovala je da Sanomor tačno zna šta poglavar Kletnik čini. I nije želela da je pošalju nazad.
<BR>&nbsp;&nbsp;&nbsp;&nbsp;&nbsp;Kasno jedne noći, kada je Kovenant konačno pao u dubok san, pun noćnih mora, ostavila ga je u kabini i popela se na palubu. Nosila je svoju vunenu košulju. Iako je vazduh postao primetno svežiji tokom nekoliko proteklih dana, ustručavala se da nosi staru odeću kao da predstavlja greške i promašaje kojih ne želi da se priseća. Na zadnjoj palubi utvrdila je da Dragulj Zvezdoputa nepogrešivo juri pod vetrom i mesecom u poslednjoj četvrti. Uskoro više ništa neće stajati između dromonda i tame, sem višeznačnih zvezda i nekoliko svetiljki. No, barem ove noći na nebesima se nalazio otisak svetla.
<BR>&nbsp;&nbsp;&nbsp;&nbsp;&nbsp;Sedmoruk ju je tiho pozdravio, stojeći za kormilom; ali nije pošla ka njemu. Iza vetra, iza dugog kamenog pokreta dromonda, iza sna džinova koji nisu na straži, osećala je Sanomorovo prisustvo kao ruku bola pritisnutu uz obraz. Umotala se čvršće u košulju i pošla napred.
<BR>&nbsp;&nbsp;&nbsp;&nbsp;&nbsp;Našla je nemog džina kako sedi leđima oslonjen o prednji jarbol, okrenut ka krmi i Findejlovim obrisima. Mišići oko očiju trzali su mu se i grčili dok je gledao Findejla - i kroz Findejla ka Jedinom Drvetu - kao da preklinje Određenog da kaže stvari koje on, Sanomor, ne može. Ali Findejl je izgledao otporan na molbe džinova. Ili su takve molbe bile deo tereta koji je određen da ponese. I on je očekivao Jedino Drvo kao da se boji da skine pogled sa njega.
<BR>&nbsp;&nbsp;&nbsp;&nbsp;&nbsp;Linden je ćutke sela kraj Sanomora. On je sedeo prekrštenih nogu, sa rukama u krilu. Povremeno je okretao dlanove naviše kao da pokušava da se otvori u noći, da prihvati svoj usud. Ali uvek je ponovo stezao pesnice, grčio ramena i pretvarao se u otelotvorenje otpora.
<BR>&nbsp;&nbsp;&nbsp;&nbsp;&nbsp;"Pokušaj", šapnula je posle nekog vremena. Krhki srp meseca nije mu osvetljavao lice, osim belog ožiljka koji mu je podvlačio pogled; ostatak se gubio u tami. "Mora postojati neki način."
<BR>&nbsp;&nbsp;&nbsp;&nbsp;&nbsp;Toliko naglo da se trgla, ruke su mu poletele naviše. Korenom dlana gorko se udarao po čelu. No, trenutak kasnije uvukao je vazduh kroz stegnute zube i počeo da šakama ocrtava oblike u noći.
<BR>&nbsp;&nbsp;&nbsp;&nbsp;&nbsp;Isprva nije bila u stanju da prati njegove pokrete: obrisi koje je pokušavao da stvori izmicali su joj. Pokušao je ponovo, trudeći se da iščupa oblik iz praznog vazduha. Ovaj put ga je razumela.
<BR>&nbsp;&nbsp;&nbsp;&nbsp;&nbsp;"Jedino Drvo."
<BR>&nbsp;&nbsp;&nbsp;&nbsp;&nbsp;Kruto je klimnuo glavom. Potom je pokazao oko sebe.
<BR>&nbsp;&nbsp;&nbsp;&nbsp;&nbsp;"Brod", šapnula je. "Dragulj Zvezdoputa."
<BR>&nbsp;&nbsp;&nbsp;&nbsp;&nbsp;Opet je klimnuo glavom. Ponovio je isti kružni pokret, a onda uperio ruku ka pramcu. Ponovo je pokazao oblik drveta.
<BR>&nbsp;&nbsp;&nbsp;&nbsp;&nbsp;"Brod ide ka Jedinom Drvetu."
<BR>&nbsp;&nbsp;&nbsp;&nbsp;&nbsp;Sanomor je odmahnuo glavom.
<BR>&nbsp;&nbsp;&nbsp;&nbsp;&nbsp;"Kada brod stigne do Jedinog Drveta."
<BR>&nbsp;&nbsp;&nbsp;&nbsp;&nbsp;Ovog puta klimanje glave bilo je ukočeno od bola. Jednim prstom kucnuo se po grudima, pokazujući srce. Potom su mu se ruke spojile i izvile se - u pokretu divljem kao čupanje. Preko ožiljka potekle su mu kapi srebra.
<BR>&nbsp;&nbsp;&nbsp;&nbsp;&nbsp;Kada više nije mogla da ga gleda, Linden je sklonila pogled - i ugledala Findejla, koji je došao da prisustvuje džinovoj pantomimi. Mesec mu je visio iznad levog ramena; čitavo lice bilo mu je u tami.
<BR>&nbsp;&nbsp;&nbsp;&nbsp;&nbsp;"Pomozi mu", tiho je zatražila. Pomozi meni. "Zar ne vidiš kroz šta prolazi?"
<BR>&nbsp;&nbsp;&nbsp;&nbsp;&nbsp;Elohim se za trenutak nije ni pomerio ni odgovorio. Ali potom je zakoračio ka nemom džinu i pružio ruku ka Sanomorovom čelu. Vrhovima prstiju utisnuo je nežnost u sudbinu tamo urezanu. Sanomor se skoro odmah skljokao. Mišić po mišić, pritisak je isticao iz njega kao da ga Findejlov dodir upija. Spustio je bradu na grudi. Zaspao je.
<BR>&nbsp;&nbsp;&nbsp;&nbsp;&nbsp;Findejl se ćutke okrenuo i uputio do mesta koje je odabrao na pramcu dromonda.
<BR>&nbsp;&nbsp;&nbsp;&nbsp;&nbsp;Pažljivo, da ne uznemiri zaspalog džina, Linden je ustala i vratila se kao nemi jad da legne kraj Kovenanta i zuri u tavanicu sve dok nije zaspala.
<BR>&nbsp;&nbsp;&nbsp;&nbsp;&nbsp;Sledećeg jutra iznela je pitanje Sanomora pred Prvu, Lupiženu, Brusobola i Kovenanta. No, kapetan nije imao da kaže ništa novo. A Lupižena je ponovio svoju nadu da će Sanomoru biti lakše kada završe pohod za Jedinim Drvetom.
<BR>&nbsp;&nbsp;&nbsp;&nbsp;&nbsp;Linden se nije slagala. Oštro je opisala razgovor sa nemim džinom protekle noći.
<BR>&nbsp;&nbsp;&nbsp;&nbsp;&nbsp;Lupižena nije ni pokušao da sakrije svoju strepnju. Prva se podbočila i zagledala preko pramca, poluglasno mrmljajući duge kletve džinova. Brusobolovo lice se zgrčilo, nalik na zamršenu bradu.
<BR>&nbsp;&nbsp;&nbsp;&nbsp;&nbsp;Kovenant je stajao među njima kao da je sam; ali govorio je u ime svih. Pogledom je lutao po kamenu, izbegavajući Linden. "Misliš li da bi trebalo da se okrenemo?"
<BR>&nbsp;&nbsp;&nbsp;&nbsp;&nbsp;Želela je da odgovori: Da! Ali nije mogla. On je sve nade polagao u Jedino Drvo.
<BR>&nbsp;&nbsp;&nbsp;&nbsp;&nbsp;Neko vreme su Brusobolova naređenja posadi bila pomalo nesigurna, kao da negde u njemu glas odricanja viče da dromond treba smesta okrenuti i punom brzinom upraviti što dalje od ovog smrtonosnog odredišta. Ali zadržao je strah za sebe. Put džinobroda preko mora nije se promenio.
<BR>
<BR>&nbsp;&nbsp;&nbsp;&nbsp;&nbsp;Jasni vetar duvao je pet dana. Polako, ali sigurno postajao je hladniji kako je brod prodirao na sever; ali ostao je suv, čvrst i jak. A tokom tri od tih dana pohod je brzo preletao talase bez ikakvih događaja, opasnosti i pretnji.
<BR>&nbsp;&nbsp;&nbsp;&nbsp;&nbsp;No, četvrtog dana, sa osmatračnice je odjeknuo uzvik zaprepašćenja i upozorenja. Kamen pod Lindeninim nogama počeo je da vibrira kao da je more puno drhtaja. Brusobol je skratio jedra i pripremio brod za nevolje. Posle još jedne milje, Dragulj Zvezdoputa našao se u području punom nikora.
<BR>&nbsp;&nbsp;&nbsp;&nbsp;&nbsp;Njihova ogromna tela promaljala su se kroz vodu uvek na nekoliko mesta; svi zajedno preplavili su more. Njihov podvodni govor tutnjao je u Lindeninim čulima. Setivši se onog nikora koga je ranije videla, plašila se za dromond. No, ova stvorenja, izgleda, nisu obraćala pažnju na Dragulj Zvezdoputa. U njihovim glasovima nije bilo drhtaja opasnosti. Kretala su se bez žurbe i gladi, polako se njišući kao da su obuzeta setom, dosadom ili zadovoljstvom. Povremeno bi neko od njih podiglo ogromnu njušku, a potom zaronilo uz ogroman pljusak vode nalik na uzdah ravnodušnosti. Brusobol je mogao da vodi svoj brod između njih, ne privlačeći im pažnju.
<BR>&nbsp;&nbsp;&nbsp;&nbsp;&nbsp;"Kamena mi i mora!" tiho je rekao Lupižena, "nisam mislio da sva mora Zemlje sadrže toliko ovih bića. Priče o njima tako su oskudne da ih sve može pokriti i jedan nikor. U kakav smo to okean zašli ovako puni neznanja?"
<BR>&nbsp;&nbsp;&nbsp;&nbsp;&nbsp;Prva je stajala kraj njega i Linden. Pogledao ju je dok je završavao. "Ovo će svakako biti priča koju će deca rado slušati." Nije mu uzvratila pogled, ali osmeh od koga joj je pogled omekšao bio je isto tako ličan kao i osećanja u njegovom glasu.
<BR>&nbsp;&nbsp;&nbsp;&nbsp;&nbsp;Brusobol je pažljivo vodio džinobrod između nikora; sredinom popodneva ostavili su stvorenja za sobom i Dragulj Zvezdoputa je ponovo poleteo. Te noći, džinove je zahvatila nekakva prenapeta veselost. Galamili su i pevali pod nepromenljivim zvezdama kao grozničava deca, neosetljivi na cilj pohoda i Sanomorov bol; Lupižena ih je vodio zaogrnut nametnutim veseljem, kao da je od svih njih najbliži histeriji. No, Linden je znala kakva su im istinska osećanja. Ovim su se očvršćivali pred sopstvenim strepnjama, ispuštajući višak napetosti u opštoj galami. A Lupiženini divlji napori podizali su atmosferu do usijanja, konačno oslobodivši prostor za humor koji je bio manje očajnički, a više utešan - topao, pročišćen, neizbežan. Da je Kovenant poželeo da im se pridruži, Linden bi pošla sa njim.
<BR>&nbsp;&nbsp;&nbsp;&nbsp;&nbsp;Ali nije poželeo. Ostao je izdvojen, kao da ga je odbijanje haručaija potreslo do srži snage, učinivši ga neosetljivim na tešenje. Ili se možda izdvajao, jer je zaboravio kako da bude sam, kako da se suoči sa svojim usudom, a da ne prezre usamljenost. Kada se spustio sa Linden u njenu kabinu, sklupčao se na ležaju kao da jedva podnosi otvorenu udobnost njenog tela. Jedino Drvo bilo je blizu. Još noseći u ušima prigušenu galamu džinova, bila je u iskušenju da ga zamoli. Ne čini to. Ne šalji me nazad. No, urođeni strahovi su je zaustavili i nije ni pokušala da rizikuje.
<BR>&nbsp;&nbsp;&nbsp;&nbsp;&nbsp;Čitave noći osećala se kao da ponovo oživljava stare noćne more. Ali kada se probudila, nestali su joj iz sećanja.
<BR>&nbsp;&nbsp;&nbsp;&nbsp;&nbsp;Kovenant je stajao kraj viseće ležaljke, okrenut leđima. Držao je staru odeću kao da namerava da je obuče. Gledala ga je sa bolom u očima, nemo ga preklinjući da se ne vrati u ono što je bio, u ono što su bili jedno prema drugom.
<BR>&nbsp;&nbsp;&nbsp;&nbsp;&nbsp;Kao da je osetio njen pogled; okrenuo se i pogledao je u oči. Imao je grimasu punu žuči. No, nije se povukao od onoga što je video. Iako je iščekivao Jedino Drvo sa više straha nego nestrpljenja, ipak je bio snažan i opasan kao i u njenim sećanjima. Trenutak kasnije, bacio je odeću u ugao. Kleknuo je kraj Linden i uzeo je u naručje.
<BR>
<BR>&nbsp;&nbsp;&nbsp;&nbsp;&nbsp;Kada su kasnije izišli na palubu, nosio je vunenu košulju koju su mu dali, kao da ga je lepra učinila neosetljivim na svežinu kasne jeseni. Takva odluka donela joj je olakšanje; a ipak je izgledao neobično nespreman u takvoj odeći, kao da mu je ljubav prema njoj oduzela više odbrane nego što bi ona mogla da proceni ili nadoknadi.
<BR>&nbsp;&nbsp;&nbsp;&nbsp;&nbsp;Čitavog dana koračali su palubom, čekajući. Svi su čekali, i ona i Kovenant i džinovi sa njima. Povremeno je viđala kako članovi posade prekidaju posao da bi se zagledali preko pramca. No, čitavog jutra nisu videli ništa sem širokog mora kako se proteže sve do ivica sveta. Posle podnevnog obroka nastavili su da čekaju, i dalje ne videći ništa.
<BR>&nbsp;&nbsp;&nbsp;&nbsp;&nbsp;No, sredinom popodneva konačno se začuo uzvik - krik objave koji je ipak pogodio Lindeninu napetost kao vrisak. Džinovi su poskakali na jedra da vide ono što je izviđač video. A Sanomor je izišao iz potpalublja i mračno se popeo i sam. Kovenant je za trenutak pritisnuo grudi o ogradu prednje palube, kao da će time prisiliti sebe da vidi dalje. Potom se obratio Linden. "Hajde." Pošao je ka izdignutoj krmenoj palubi. Kao i on, jedva je mogla da se uzdrži od trčanja.
<BR>&nbsp;&nbsp;&nbsp;&nbsp;&nbsp;Prva i Lupižena bili su tamo, sa Brusobolom i džinom koji je pazio na brodosrce. Sedmoruk i Vedrogneva ubrzo su pristigli. Sadruzi su zajedno gledali napred, tražeći pogledom Ostrvo Jedinog Drveta.
<BR>&nbsp;&nbsp;&nbsp;&nbsp;&nbsp;Tokom čitave milje, ili čak i više, obzorje je ostalo nepromenjeno i nejasano. A tada je Brusobol podigao ruku da pokaže gotovo tačno preko pramca. Linden nije bila dalekovida kao džinovi; ali posle još jedne milje i ona je ugledala Ostrvo. Maleno u daljini, stajalo je kao smrtonosna tačka na spoju neba i mora - tačka oko koje se okreće Zemlja. Dok je vetar brzo nosio Dragulj Zvezdoputa napred, Ostrvo je raslo kao da će ispuniti sva očekivanja pohoda.
<BR>&nbsp;&nbsp;&nbsp;&nbsp;&nbsp;Pogledala je Kovenanta; ali on joj nije uzvratio pogled. Svu pažnju usmerio je napred: izgledao je kao da je na ivici vatre. Iako nije govorio, oštre i duboke bore na licu jasno su pokazivale da će se ovde odlučivati o njegovom životu i smrti.
<BR>&nbsp;&nbsp;&nbsp;&nbsp;&nbsp;Ostrvo se polako otkrivalo pred brodom koji se približavao. Stajalo je kao piramida od starog manena nagomilanog na površini mora. Vetrovi i vode umekšali su i isprali sivo, zbijeno stenje, pa je izgledalo gotovo čisto belo tamo gde ga je sunce doticalo, a gotovo crno tamo gde je ležalo u senci. Predstavljalo je ostrvo dana i noći - iskrzano, slano, neosporivo. Daleko je nadvisivalo džinobrod; po obliku gornje ivice videlo se da je nekada bilo vulkan, ili barem da je sada šuplje u sredini.
<BR>&nbsp;&nbsp;&nbsp;&nbsp;&nbsp;Kasnije se dromond dovoljno primakao da vide kako Ostrvo počiva okruženo brojnim grebenima. Podizali su se u vazduh kao zubi, sa monog pukotina između; ali nijedna nije bila dovoljno velika da Dragulj Zvezdoputa prođe.
<BR>&nbsp;&nbsp;&nbsp;&nbsp;&nbsp;Dok se sunce spuštalo, Brusobol je poveo džinobrod kružnom putanjom da zaobiđu uzvišenje, kako bi potražio prolaz dok ostali traže neki trag Jedinog Drveta. Lindenin pogled bio je prikovan za ostrvo; svim čulima je posmatrala svaku promenu igre svetlosti i tame od vrha do obale. Ali nije našla ništa. Ostrvo se sastojalo samo od golog kamena, otpornog na svaku vrstu života sem svog sopstvenog. Čak ni među stenjem koje su zapljuskivali talasi nije bilo morske trave ni drugog rastinja.
<BR>&nbsp;&nbsp;&nbsp;&nbsp;&nbsp;Samo kamenje bilo joj je jasno, masivno i čvrsto kao zbijeni granit - istureni deo kostura Zemlje. No, možda upravo zato nije primalo nijedan oblik života. Dok ga je gledala, ustanovila je da se čak ni ptice ne gnezde na njemu; možda u vodi oko grebena nije bilo ribe.
<BR>&nbsp;&nbsp;&nbsp;&nbsp;&nbsp;"Gde je?" mrmljao je Kovenant, obraćajući se svima i nikome. "Gde je?"
<BR>&nbsp;&nbsp;&nbsp;&nbsp;&nbsp;Trenutak kasnije, Lupižena mu je odgovorio. "Na vrhu. Zar to nije prirodno mesto za ono što tražimo?"
<BR>&nbsp;&nbsp;&nbsp;&nbsp;&nbsp;Linden je zadržala sumnje za sebe. Kada je sunce počelo da zalazi, bacajući po padinama narandžaste, zlatne i neprozirno purpurne prelive, Dragulj Zvezdoputa završio je krug oko Ostrva; a ona nije videla nikakav znak da je Jedino Drvo na njemu - niti da je ikada postojalo.
<BR>&nbsp;&nbsp;&nbsp;&nbsp;&nbsp;Na znak Prve, Brusobol je naredio da se skupe jedra i da se dromond usidri ispred severnih grebena. Neko vreme niko na krmenoj palubi nije govorio; veličanstveni prizor Ostrva sve ih je opčinio. Pod ovim svetlom videlo se da stoje pred mestom moći. Sunce se povuklo kao da se oprašta od Zemlje. Osim mrmljanja zaposlenih džinova, cviljenja užadi i jedara, vlažnog udara talasa o grebene, vladala je potpuna tišina. Nijedan galeb nije se oglasio da osveži strogost Ostrva. Stajalo je unutar zaštitnih zuba kao da je tako stajalo oduvek i nikada neće nestati.
<BR>&nbsp;&nbsp;&nbsp;&nbsp;&nbsp;Prva je tiho progovorila. "Džinoljube, zar nećeš čekati novi dan pre nego što posetiš ovo mesto?"
<BR>&nbsp;&nbsp;&nbsp;&nbsp;&nbsp;Kroz njega je prostrujao drhtaj nalik na iznenadnu jezu. Odgovorio je promuklim glasom. "Ne."
<BR>&nbsp;&nbsp;&nbsp;&nbsp;&nbsp;Prva je uzdahnula, ali nije se protivila. Obratila se Sedmoruku; ovaj je pošao da nadgleda spuštanje čamca.
<BR>&nbsp;&nbsp;&nbsp;&nbsp;&nbsp;Onda se ponovo obratila Kovenantu. "Dalek smo put prešli do ovog Ostrva. Zbog tvoje moći - i zbog onoga što si učinio u Leleju za naše izgubljene sunarodnike - nismo te ispitivali o cilju koji te vodi. Ali sada te pitam." Sunce na zapadu kao da je umiralo iza dugačke krivine mora. Kovenantov pogled bio je kao odjek vatre. "Jesi li razmislio kako ćeš stvoriti to Žezlo Zakona koje želiš?"
<BR>&nbsp;&nbsp;&nbsp;&nbsp;&nbsp;Linden je odgovorila umesto njega, zahtevajući mesto u družini jer nije znala kako drugačije da ga odvrati od namera prema njoj. "Zato sam ja ovde."
<BR>&nbsp;&nbsp;&nbsp;&nbsp;&nbsp;Oštro ju je pogledao, ali ona je prikovala pogled za Prvu. "Moja čula", rekla je, nespretna što je u središtu pažnje. "Stvari koje vidim i osećam. Zdravlje. Ispravnost. Poštenje. Šta drugo mogu da znače? Ja sam osetljiva na Zakon. Mogu da kažem kada se sve slaže - a kada ne. Mogu da ga vodim."
<BR>&nbsp;&nbsp;&nbsp;&nbsp;&nbsp;No, čim je izrekla svoju tvrdnju, znala je da to nije dovoljno. Njegova zračenja bila su jasna. Računao je na njenu pomoć. I nije se predomislio, nego ju je gledao kao da je izrazila želju da ga napusti. Nada i bol bili su nerazlučivo povezani u njemu.
<BR>&nbsp;&nbsp;&nbsp;&nbsp;&nbsp;Nesvesna Kovenantovih unutrašnjih suprotnosti, Prva je prihvatila Lindenin odgovor. Otišla je sa krmene palube zajedno sa Lupiženom i Brusobolom i prišla ogradi kraj koje se spuštao čamac.
<BR>&nbsp;&nbsp;&nbsp;&nbsp;&nbsp;Vedrogneva je preuzela zapovedništvo na Dragulju Zvezdoputa. Kada se uverila da je dromond u redu, obratila se Kovenantu i Linden. "Idite sa srećom."
<BR>&nbsp;&nbsp;&nbsp;&nbsp;&nbsp;Kovenant nije odogovorio. Zurio je u Ostrvo kao da vidi svoj usud u jenjavanju lepote sunca.
<BR>&nbsp;&nbsp;&nbsp;&nbsp;&nbsp;Linden mu je prišla bliže i spustila mu ruku na rame. Kruto se okrenuo i dozvolio joj da vidi sve sukobe na njegovom licu. Bio je ličnost svetlosti i tame, kao i Ostrvo.
<BR>&nbsp;&nbsp;&nbsp;&nbsp;&nbsp;Ponovo je pokušala da ga navede da je razume. "Sanomor se boji. Mislim da on zna šta čini poglavar Kletnik."
<BR>&nbsp;&nbsp;&nbsp;&nbsp;&nbsp;Lice mu se zgrčilo, pa opustilo kao da namerava da joj odgovori osmehom kakav je jednom uputio Džoani. "To nije važno." Lice mu je postajalo sve nežnije. "Kada sam bio u Andelejnu, Mhoram je rekao: 'Ne vredi izbegavati njegove klopke, jer su uvek ispunjene drugim klopkama, a život i smrt su suviše prepleteni da bi naškodili jedno drugom. Ali neophodno je razumeti ih kako bi vladao njima.'" Potom se ponovo ukrutio. "Hajdemo. Hajde da vidimo u kakvoj smo to nevolji."
<BR>&nbsp;&nbsp;&nbsp;&nbsp;&nbsp;Nije žežela da ga pusti. Želela je da ga zagrli i zadrži, da ga natera da prekine to što čini. Ali nije. Zar ga nije upravo zato volela - zato što se nije povlačio od sopstvenog bola? Stegla je zube, prikupila hrabrost i pošla za njim niz stepenice koje kao da su je vodile u noć.
<BR>&nbsp;&nbsp;&nbsp;&nbsp;&nbsp;Sunce je još obasjavalo jarbole, ali zadnja paluba pala je u senku. Bio joj je potreban trenutak da prilagodi vid pre nego što je uspela da razabere Sanomora kako stoji kraj ograde sa Brusobolom, Prvom i Lupiženom. Bio je tu i Vain, crn kao nadolazeća tama. Findejl je takođe prišao; njegov ogrtač stvarao je svetlu mrlju pored Vainovog abonosnog crnila. Ali nisu govorili i Kovenant je brzo prošao kraj njih. "Jesmo li spremni?" upitao je kada je stigao do Prve.
<BR>&nbsp;&nbsp;&nbsp;&nbsp;&nbsp;"Spremni koliko možemo biti", odgovorila je, "kada ne poznajemo sudbinu koja nas čeka."
<BR>&nbsp;&nbsp;&nbsp;&nbsp;&nbsp;Odgovorio je kao tama koja se zgušnjavala oko dromonda. "Onda, hajdemo."
<BR>&nbsp;&nbsp;&nbsp;&nbsp;&nbsp;Findejl se smesta upleo glasom upozorenja i preklinjanja. "Prstenošo, zar nećeš promisliti? Odustani od tog ludačkog cilja dok još imaš izbora. Otvoreno ti kažem da si ti igračka u rukama moći koja će te uništiti - i Zemlju sa tobom. Ovo približavanje Jedinom Drvetu ne sme se učiniti."
<BR>&nbsp;&nbsp;&nbsp;&nbsp;&nbsp;Sanomor je nemo klimnuo glavom kao da nema drugog izbora.
<BR>&nbsp;&nbsp;&nbsp;&nbsp;&nbsp;Kovenant se naglo okrenuo i pogledao Određenog. Šaptao je vrlo tiho, gotovo za sebe. "Trebalo je da znam da se toga bojiš. Jedinog Drveta. Žezla Zakona. Bojiš se da bih mogao da uspem. Zašto biste inače pokušali da zarobite Vaina? Zašto ste tako uporno nastojali da nas sprečite da verujemo u sebe? Izgubićete nešto ako uspemo. Ne znam šta je to, ali strašno se bojite da ga izgubite.
<BR>&nbsp;&nbsp;&nbsp;&nbsp;&nbsp;E pa, pogledaj", mračno je nastavio. "Vain je još sa nama. Još ima okove starog Žezla." Govorio je kao da mu više nije važno što je i sam sumnjao u demonokota. "Ja sam još tu. Još imam prsten. Linden je još tu." Iznenada mu se glas pretvorio u šapat kao da suzbija bes. "Pakla mi, ako hoćeš da odustanem, moraš mi reći razlog."
<BR>&nbsp;&nbsp;&nbsp;&nbsp;&nbsp;Određeni je nemo gledao Kovenanta. Očito nije nameravao da odgovori.
<BR>&nbsp;&nbsp;&nbsp;&nbsp;&nbsp;Trenutak kasnije, Kovenant se ponovo okrenuo ka ostaloj družini, besno gledajući kao da očekuje da se i oni raspravljaju s njim. No, Brusobol je bio napet od saosećanja. Nije bilo nimalo oklevanja u čvrstoj rešenosti Prve i u Lupiženinom iščekivanju čuda. A Sanomor nije ni pokušao da ubedi Nevernika.
<BR>&nbsp;&nbsp;&nbsp;&nbsp;&nbsp;Vođen svojim ličnim demonima, Kovenant je prišao ogradi i spustio stopala na lestvice od konopca koje su se spuštale do čamca.
<BR>&nbsp;&nbsp;&nbsp;&nbsp;&nbsp;Linden je smesta pošla za njim, ne želeći da neki džin sedne pored njega.
<BR>&nbsp;&nbsp;&nbsp;&nbsp;&nbsp;Kail i Brin bili su tik iza nje.
<BR>&nbsp;&nbsp;&nbsp;&nbsp;&nbsp;Sada je već čitavo Ostrvo palo u senku osim samog vrha, koji je zadržavao boje zalaska kao steg koji će biti progutan dugom noći Zemlje. Ali dok je svetlo trajalo, davalo je vrhu izgled mesta gde bi se zaista moglo naći Jedino Drvo. Kada je okrenula leđa predelu kako bi sišla niz lestvice, Linden se setila da će ove noći biti mladi mesec. Nagonski je zadrhtala. Iznenada joj je košulja izgledala nedovljna pred hladnom tamom koja se izdizala iz vode kao iznenadni dah. Njihanje talasa zapljusnulo je dromond i čamac baš u trenutku kada je pružila nogu sa lestvica; voda joj je opekla kožu kao da je snažna poput kiseline. No, prigušila je nehotični uzvik i spustila se na dno čamca, a onda pošla da sedne pored Kovenanta na pramcu. Voda joj je, sušeći se, zategla kožu na nogama, golicajući joj nerve.
<BR>&nbsp;&nbsp;&nbsp;&nbsp;&nbsp;Za haručaijima je pošao Brusobol. Dok se spuštao, sunce je napustilo vrh Ostrva i potpuno zašlo za obzorje. Sada se Ostrvo videlo samo kao senka nad dubinama, ocrtano zvezdama koje su se sporo pojavljivale. Linden uopšte nije mogla da razabere ivice grebena. No, kada su Brusobol i Sanomor seli za vesla, na njihovim ogromnim ramenima nije bilo sumnje da će naći put. Kapetan je govorio nešto bratu, ali pljuskanje vode prigušilo je reči.
<BR>&nbsp;&nbsp;&nbsp;&nbsp;&nbsp;Lupižena i Prva ćutke su sišli u čamac. Iz mraka se na dno čamca iza Sanomorovih leđa spustila senka, a potom se zgusnula i pretvorila u Findejla. Vain se smestio u drugoj polovini čamca sa Brinom i Kailom, blizu krme gde su sedeli Prva i Lupižena.
<BR>&nbsp;&nbsp;&nbsp;&nbsp;&nbsp;Linden je uhvatila Kovenanta za ruku. Prsti su mu bili ledeni; neosetljivost se pretvorila u opipljivu hladnoću.
<BR>&nbsp;&nbsp;&nbsp;&nbsp;&nbsp;Prva je mahnula u znak pozdrava džinovima na Dragulju Zvezdoputa. Ako su Sedmoruk ili Vedrogneva i uzvratili pozdrav, nije se čuo zbog ledenog zvuka vode. Brusobol je ćutke otkačio čamac i veslom se odgurnuo od dromonda. Okruženi samo pljuskanjem talasa, drugovi su zašli u noć.
<BR>&nbsp;&nbsp;&nbsp;&nbsp;&nbsp;Neko vreme niko nije govorio. Kovenant je sedeo zagledan u tamu, stežući Linden za ruku kao da predstavlja sidro. Gledala je kako Ostrvo postepeno postaje sve jasnije kako su zvezde oko njega postajale jače; ali i dalje nije mogla da vidi greben. Tama koja se dizala iz vode izgledala je neprobojna. Ipak, vesla su mirno pljuskala, zaranjajući i izranjajući iz nemirnog mora; čamac je napredovao kao da ga nešto privlači pravo ka neznanom kraju. Ostrvo se nadvijalo iz noći, opasno kao ulaz u pakao.
<BR>&nbsp;&nbsp;&nbsp;&nbsp;&nbsp;Linden je osetila da je obuzima iznenadna i nerazumna panika da će čamac udariti o neki greben i potonuti. Tog časa tiho se oglasila Prva. "Malo levo." Čamac je malčice promenio pravac. Par otkucaja srca kasnije nazubljeni koralni grebeni pojavili su se sa obe strane, toliko neočekivano da se Linden trgla. No, čamac je bezbedno prošao između njih i zašao u mirnije vode.
<BR>&nbsp;&nbsp;&nbsp;&nbsp;&nbsp;Sa tog mesta - blizu mora, u mraku od obzorja do obzorja - Ostrvo je izgledalo mnogo udaljenije nego sa Dragulja Zvezdoputa. No, družina je brzo napredovala. Vođen vizijom, Sanomor je upirao o vesla, udarajući o viljuške pri svakom zamahu; Brusobol je pratio ritam, ako ne i žurbu svog brata. Stoga je Ostrvo polako postajalo sve više i čvršće, posežući ka nebu kao da na njemu stoje temelji zvezda. Linden je poverovala da će padine u mraku biti nesavladive - da možda uopšte neće moći da se penju njima, naročito ako Kovenant ne bude savladao vrtoglavicu. Ruka mu je u njenoj bila ledena kao da su mu se i kosti smrzle.
<BR>&nbsp;&nbsp;&nbsp;&nbsp;&nbsp;No, ubrzo je zaboravila tu strepnju, zaboravila je čak i da steže Kovenantove prste. Zurila je u promenu koja se desila sa Ostrvom.
<BR>&nbsp;&nbsp;&nbsp;&nbsp;&nbsp;Prva i Lupižena su ustali. Čamac je klizio po vodi dok se nije zaustavio. Brusobol i Sanomor su podigli vesla kako bi pogledali preko pramca ka odredištu.
<BR>&nbsp;&nbsp;&nbsp;&nbsp;&nbsp;Niz padine ostrva počeli su da se spuštaju pramenovi i potoci magle. Magla se, izgleda, dizala kao para iz nevidljivih pukotina između stenja. Deo se penjao naviše i rastvarao se u oštroj noći. Ali većina se slivala ka moru, nakupljajući se i zgušnjavajući kako su se potoci spajali.
<BR>&nbsp;&nbsp;&nbsp;&nbsp;&nbsp;Magla je bila osvetljena.
<BR>&nbsp;&nbsp;&nbsp;&nbsp;&nbsp;Kao da nije svetlela sama od sebe. Više je ličila na običnu maglu pod punim mesecom. Ali meseca nije bilo. Svetlo je padalo samo na maglu. Ponosni stegovi i tokovi vaduha spuštali su se kao zgusnuta mesečina, ne osvetljavajući ništa do sebe samih.
<BR>&nbsp;&nbsp;&nbsp;&nbsp;&nbsp;Kada se izmaglica rasula kao inje oko obala ostrva, magla je prešla i na more. Postpeno je nestalo čitavo Ostrvo, osim samog vrha. Srebrnasta i avetinjska, svetlucava magla se širila ka čamcu kao da namerava da ispuni čitavu oblast unutar grebena.
<BR>&nbsp;&nbsp;&nbsp;&nbsp;&nbsp;Linden je morala da suzbije želju za bekstvom. Bila je duboko sigurna da ne želi da je dodirne taj jezivi i neobijašnjivi vazduh. Ali pohod je morao napred. Neobično čvrstim i tihim naređenjem, Prva je vratila Brusobola i Sanomora za vesla. "Dosta mi je čekanja", rekla je. "Ako nam je ovo budućnost, hajde da je makar dočekamo po svom izboru."
<BR>&nbsp;&nbsp;&nbsp;&nbsp;&nbsp;Zaranjajući i izranjajući, vesla su odmeravala napredovanje čamca ka sve bližoj magli. Zvezde su svetlucale kao upozorenje; ali čamac je išao dalje, pravo u vlažno isparenje. Magla je nastavila da se sliva ka moru. Već je postala toliko gusta da se strane ostrva više nisu videle i toliko visoka da je i vrh gotovo iščezao. Zbog osvetljenja delovala je kao izgrižena i prozračna pod mesečinom. Zbog njenog približavanja izgledalo je da se čamac kreće brže; kao da je lidački jurio preko tamne podršine vode.
<BR>&nbsp;&nbsp;&nbsp;&nbsp;&nbsp;Prva je promrmljala naređenje. Brusobol i Sanomor podigli su vesla. Čamac je nemo klizio u iščekivanju magle.
<BR>&nbsp;&nbsp;&nbsp;&nbsp;&nbsp;Nebo je iznenada nestalo. Linden je osetila dodir vlažnog svetla na licu i trgla se, očekujući opasnost ili bol. Ali čula su joj odmah rekla da je moć magle suviše neodređena, suviše nalik na mesečinu, da bi izazvala štetu - ili da bi je razumela. Jasno je videla sadruge, ali more je nestalo pod gustim, srebrnim tepihom, a krajevi vesala nestali su sa vidika kao da su odgrizeni.
<BR>&nbsp;&nbsp;&nbsp;&nbsp;&nbsp;Uz novi grč strepnje, upitala se kako će pohod naći pravi put. No, utom se Prva ponovo oglasila i Brusobol i Sanomor su opet prionuli na posao. Njen glas bio je pun gvozdene odlučnosti; nalagala je male promene kretanja, kao da joj je osećanje pravca neosetljivo na zbunjenost.
<BR>&nbsp;&nbsp;&nbsp;&nbsp;&nbsp;Zbog kretanja čamca, magla im je išla pravo u lice. U Kovenantovoj kosi stvarale su se kapi nejasnog svetla, nalik na sedefasti znoj potrebe i moći. Posle nekoliko trenutaka magla se uskovitlala, pružajući im priliku da vide vrh Ostrva. Pre no što se pukotina zatvorila, Linden je utvrdila da Prva dobro drži pravac.
<BR>&nbsp;&nbsp;&nbsp;&nbsp;&nbsp;Začuo se Lupižena. Kao da je govorio s mukom, kao da su mu iskrivljena pluća bila puna magle i vlage. Čestitao je Brusobolu i Sanomoru na veslanju, hvalio Vainovu smirenost, opisivao druge magle koje je video na svojim putovanjima. Same reči nisu imale nikakvo značenje: bilo je važno da ih izgovara. Radi svojih saputnika - i radi sebe samog - pokušao je da magli da prizvuk ljudskog. No, svaku reč pratio mu je čudan odjek, kao da magla predstavlja pećinu. Prva se konačno obrecnula na njega. Zaćutao je.
<BR>&nbsp;&nbsp;&nbsp;&nbsp;&nbsp;U tišini prekidanoj samo pljuskanjem vesala, čamac je išao napred.
<BR>&nbsp;&nbsp;&nbsp;&nbsp;&nbsp;Magla je postepeno počela da liči na san u kome ogromna razdoblja prolaze nezaustavljivom brzinom. Neobično osvetljenje svemu je davalo hipnotički izgled. Kapi vode nalik na malene kugle padale su sa Kovenantove vilice, ostavljajući tragove sitnog svetla na njegovoj košulji. Lindenina odeća bila je prekrivena umirućim draguljima. Kosa joj je visila oko lica, mokra i tamna.
<BR>&nbsp;&nbsp;&nbsp;&nbsp;&nbsp;Kada se magla dovoljno razišla da bi ponovo bacili pogled na Ostrvo, jedva je primetila da stenje nije nimalo bliže.
<BR>&nbsp;&nbsp;&nbsp;&nbsp;&nbsp;Brusobol i Sanomor nastavili su da veslaju; ali disali su sve teže, a leđa i ramena zračili su im naporom. To je pomoglo Linden da oseti proticanje vremena. Hipnotička isparenja kao da su progutala polovinu noći. Pokušala je da odbaci neosetljivost, da izbriše sa obraza vlažnu otupljenost. U sledećem otvoru magle jasno je videla Ostrvo.
<BR>&nbsp;&nbsp;&nbsp;&nbsp;&nbsp;Čamac nije nimalo napredovao.
<BR>&nbsp;&nbsp;&nbsp;&nbsp;&nbsp;"Vatru mu paklenu", zarežao je Kovenant. "Pakla mu i krvi."
<BR>&nbsp;&nbsp;&nbsp;&nbsp;&nbsp;"Sada sam zaista zbunjen", počao je Lupižena. "Ova atmosfera..." Ali nije našao potrebne reči.
<BR>&nbsp;&nbsp;&nbsp;&nbsp;&nbsp;Findejl je stajao zagledan u Ostrvo. Lice i kosa bili su mu suvi, nedirnuti maglom. Držao je ruke prekrštene na grudima, kao da je stegao more u laktove. Pogled mu je bio nepomičan, kao da nekom nameće volju.
<BR>&nbsp;&nbsp;&nbsp;&nbsp;&nbsp;"Findejle", počela je Linden. "Šta nam to, pobogu, činiš?"
<BR>&nbsp;&nbsp;&nbsp;&nbsp;&nbsp;Tog časa se iza Određenog prolomilo nasilje.
<BR>&nbsp;&nbsp;&nbsp;&nbsp;&nbsp;Brin je pokušao da skoči između Brusobola i Sanomora. Sanomor je pružio ruku ka njemu i zadržao ga. Sudarivši se, obojica su pala na dno čamca. Brusobol je podigao svoja vesla i uhvatio Sanomorova pre no što su isklizla iz držača. Lupižena je brzo prišao da ih preuzme. Brusobol se okrenuo i pokušao da razdvoji Brina i Sanomora.
<BR>&nbsp;&nbsp;&nbsp;&nbsp;&nbsp;Kail je pošao ka gužvi. Prva je ustala i uhvatila ga, grubo ga bacivši iza sebe. Sledećeg trenutka u rukama je držala mač.
<BR>&nbsp;&nbsp;&nbsp;&nbsp;&nbsp;"Dosta!"
<BR>&nbsp;&nbsp;&nbsp;&nbsp;&nbsp;Brusobol joj se sklonio sa puta. Sanomor je prestao da se bori. Pre no što je Brin uspeo da je izbegne, uperila mu je vrh mača u grlo.
<BR>&nbsp;&nbsp;&nbsp;&nbsp;&nbsp;Kail je pokušao da mu pođe u pomoć. Brusobol mu je preprečio put.
<BR>&nbsp;&nbsp;&nbsp;&nbsp;&nbsp;"A sada", rekla je Prva, "reći ćeš mi šta ovo znači."
<BR>&nbsp;&nbsp;&nbsp;&nbsp;&nbsp;Brin nije odgovorio njoj. Upravio je glas ka Kovenantu. "Prapoglavaru, dozvoli mi da govorim sa tobom."
<BR>&nbsp;&nbsp;&nbsp;&nbsp;&nbsp;Sanomor je istog časa počeo gozničavo da trese glavom.
<BR>&nbsp;&nbsp;&nbsp;&nbsp;&nbsp;Kovenant je zaustio da odgovori. Linden ga je zaustavila. "Samo trenutak." Dahtala je kao da je teško udisati maglu. Brzo je prišla Sanomoru, zgrčenom na dnu čamca. Pogledao ju je u oči kao da preklinje.
<BR>&nbsp;&nbsp;&nbsp;&nbsp;&nbsp;"Video si nešto", rekla je. "Znaš šta se ovde dešava."
<BR>&nbsp;&nbsp;&nbsp;&nbsp;&nbsp;Lice mu je bilo vlažno od kondenzovane magle. Zato mu je ožiljak pod očima izgledao kao krik.
<BR>&nbsp;&nbsp;&nbsp;&nbsp;&nbsp;"Ne želiš da Brin govori sa Kovenantom."
<BR>&nbsp;&nbsp;&nbsp;&nbsp;&nbsp;Sanomor je razrogačio oči. Pogrešno je nagađala.
<BR>&nbsp;&nbsp;&nbsp;&nbsp;&nbsp;Pokušala je ponovo. "Ne želiš da Brin učini to što namerava. Ne želiš da ubedi Kovenanta da mu to dopusti."
<BR>&nbsp;&nbsp;&nbsp;&nbsp;&nbsp;Na to je nemi džin žurno zaklimao glavom.
<BR>&nbsp;&nbsp;&nbsp;&nbsp;&nbsp;Intuicija ju je pretekla. Sanomorova hitnja sadržala je i ličnu strepnju slične logike. "Ako Brin to učini - to što hoće da učini - desiće se sve strašne stvari koje si video. Nećemo moći da ih zaustavimo." Pri pogledu na njegov užas grlo joj se steglo. Ovo je jedina prilika da se spaseš.
<BR>&nbsp;&nbsp;&nbsp;&nbsp;&nbsp;Trudeći se da povrati glas, pogledala je Kovenanta preko prednjeg dela čamca. "Nemoj..." Drhtala je. "Nemoj ga pustiti da učini to. Posledice..."
<BR>&nbsp;&nbsp;&nbsp;&nbsp;&nbsp;Kovenant nije gledao u nju. Zurio je u Brina sa tolikom mučninom da ju je prosto primorao da se i sama okrene na tu strnu.
<BR>&nbsp;&nbsp;&nbsp;&nbsp;&nbsp;Haručai je jednom rukom uhvatio oštricu mača Prve. Uprkos njenoj ogromnoj snazi, trudio se da odgurne šiljak od grla. Krv mu je tekla niz podlakticu, jer mu je oštrica parala meso; ali nije odustajalo. Ako se Prva ne povuče, osakatiće sebi prste.
<BR>&nbsp;&nbsp;&nbsp;&nbsp;&nbsp;"Brine!" pobunila se Linden.
<BR>&nbsp;&nbsp;&nbsp;&nbsp;&nbsp;Haručai ničim nije pokazao da ju je čuo.
<BR>&nbsp;&nbsp;&nbsp;&nbsp;&nbsp;Poluglasno proklinjući, Prva je povukla mač. "Poludeo si." Bila je promukla od osećanja. "Neću da primim na sebe teret takve tvoje smrti.
<BR>&nbsp;&nbsp;&nbsp;&nbsp;&nbsp;Brin je nije ni pogledao dok se uspravljao i išao ka Kovenantu. Ruka mu je i dalje krvarila, ali nije obraćao pažnju - samo je stegao prste oko rane i pustio je da krvari i dalje. Držao je pesnicu nekako povijeno, kao da namerava da napadne Nevernika.
<BR>&nbsp;&nbsp;&nbsp;&nbsp;&nbsp;No, zaustavio se blizu Kovenanta. "Prapoglavaru, molim te da me saslušaš."
<BR>&nbsp;&nbsp;&nbsp;&nbsp;&nbsp;Kovenant je zurio u Haručaija. Klimnuo je glavom nekako krhko; izgledao je loman od dubine osećanja. Svuda unaokolo magla je tekla i spuštala se kao da ih nikada neće osloboditi.
<BR>&nbsp;&nbsp;&nbsp;&nbsp;&nbsp;"Haručai imaju priču", počeo je Brin ravnim glasom, "legendu koju su stari pripovedači sačuvali iz najdaljih prošlosti, davno pre no što je naš narod uopšte sreo Kevina Zemljoguba i poglavare Domaje. Priča kaže da na ivici Zemlje i na kraju vremena stoji usamljeni čovek koji sadrži značaj haručaija - čovek koji mi nazivamo ak-Haru Kenaustin Ardenol. Priča kaže da je on savladao sve veštine i junaštva koje mi želimo, svo uzdržavanje i smirenost, da je postao savršen - osećanja i veštine nalik na veličanstvenost planina. I priča kaže da, ako ikada jedan haručai potraži ak-Haru Kenaustin Ardenola i odmeri snage sa njim, možemo saznati meru naše vrednosti, u porazu ili pobedi. Stoga smo mi, haručai, narod koji traga. U svakom našem srcu udara čežnja za tim oprobavanjem i znanjem koje nam ono nudi.
<BR>&nbsp;&nbsp;&nbsp;&nbsp;&nbsp;No, put ka ak-Haru Kenaustin Ardenolu nije poznat, nikada nije bio znan. Priča kaže da put ni ne može biti poznat - da ga može naći samo onaj ko bez znanja zna i koji nije pošao da traži ono što traži." Uprkos bezosećajnosti, u Brinovom glasu osećalo se narastanje uzbuđenja. "Ja sam taj. Na ovo mesto došao sam u tvoje ime, a ne u moje, tražeći ono što nisam tražio.
<BR>&nbsp;&nbsp;&nbsp;&nbsp;&nbsp;Prapoglavaru, mi smo se povukli iz tvoje službe. Ne želim da te sada služim. Ali ti imaš beli prsten. Imaš moć da sprečiš moju želju. Ako uzmeš na sebe taj teret, za mene će biti izgubljen - a verovatno i za sve haručaije za sva vremena. Molim te da mi dozvoliš. Ja ne razumem Zemljo-vid Palamara Sanomora. Jasno mi je da mogu uspeti ili propasti. Ako propadnem, zadatak će pasti na tebe. A ako uspem..." spustio je glas kao da je to jedini način da izdrži snagu svoje čežnje. "Prapoglavaru." Stegnuta kao da cedi sopstvenu krv, njegova pesnica podigla se kao da moli. "Nemoj me sprečiti da nađem značenje našeg postojanja."
<BR>&nbsp;&nbsp;&nbsp;&nbsp;&nbsp;Linden nije imala pojma o čemu to Brin govori. Čitav govor bio je nepovezan kao u noćnoj mori. Samo su Sanomor i Findejl pokazivali nekakvo razumevanje. Sanomor je sedeo sa dlanovima preko lica, kao da ne može da podnese to što čuje. A Findejl je stajao sam, kao da zna sve odgovore i da ih se gadi.
<BR>&nbsp;&nbsp;&nbsp;&nbsp;&nbsp;Kovenant je grubim pokretom skinuo magleni znoj sa čela. Usnama je uobličio nekoliko različitih odgovora pre nego što je reagovao. "O čemu to, do đavola, govoriš?" zastenjao je na kraju.
<BR>&nbsp;&nbsp;&nbsp;&nbsp;&nbsp;Brin nije odgovorio, nego je podigao ruku i pokazao ka Ostrvu.
<BR>&nbsp;&nbsp;&nbsp;&nbsp;&nbsp;Pokret mu je bio toliko siguran da je povukao za sobom sve poglede.
<BR>&nbsp;&nbsp;&nbsp;&nbsp;&nbsp;Negde ispred pramca u magli se otvorio prozor, otkrivajući ravnu kamenu ploču. Stajala je malo uzdignuta nad morem. Zbog varljivih sedefastih isparenja bilo je teško proceniti razdaljinu; ali vlažni, crni kamen izgledao je mnogo bliži nego što je bilo Ostrvo još maločas. Zapravo, ploča uopšte nije mogla da bude deo Ostrva. Izgledalo je da postoji samo u okviru magle.
<BR>&nbsp;&nbsp;&nbsp;&nbsp;&nbsp;Na njoj je prekrštenih nogu sedeo prastari čovek u ofucanom, bezbojnom ogrtaču.
<BR>&nbsp;&nbsp;&nbsp;&nbsp;&nbsp;Glava mu je bila napola pognuta, kao da meditira. Ali oči je držao otvorene. Oči su mu bile prevučene mlečnobelom skramom katarakte ili slepila. Ipak, zračio je jezivom i neiskazivom snagom.
<BR>&nbsp;&nbsp;&nbsp;&nbsp;&nbsp;Brin ili Kail mogli bi da tako izgledaju kada bi im buran način života dozvolio da dostignu toliko duboku starost.
<BR>&nbsp;&nbsp;&nbsp;&nbsp;&nbsp;Magla se gotovo smesta ponovo sklopila, kovitlajući se u avetinjskoj tišini.
<BR>&nbsp;&nbsp;&nbsp;&nbsp;&nbsp;"Da", rekao je Findejl kao da nije očekivao da će ga iko čuti. "Čuvar Jedinog Drveta. Moramo proći pored njega."
<BR>&nbsp;&nbsp;&nbsp;&nbsp;&nbsp;Kovenant je zurio u Određenog. No, Findejl mu nije uzvratio pogled. Nevernik se naglo okrenuo ka Brinu. Magla mu je osvetljavala lice kao odsjaj straha.
<BR>&nbsp;&nbsp;&nbsp;&nbsp;&nbsp;"Jesi li to hteo da učiniš?" Glas mu je zvučao kreštavo u sedefnoj tišini. "Da se boriš sa Čuvarem? Da se boriš?"
<BR>&nbsp;&nbsp;&nbsp;&nbsp;&nbsp;Brin je tiho odgovorio. "Elohim je rekao da moraš proći pored njega kako bi stigao do Jedinog Drveta. A ja mislim da je on ak-Haru Kenaustin Ardenol. Ako uspem, obojici će biti dobro."
<BR>&nbsp;&nbsp;&nbsp;&nbsp;&nbsp;"A ako ne uspeš?" Kovenant je zavitlao reč u Brinovu staloženost. "Već veruješ da nisi dostojan. Šta misliš, koliko još možeš da izdržiš?"
<BR>&nbsp;&nbsp;&nbsp;&nbsp;&nbsp;Brinovo lice ostalo je nepomično. "Znaću istinu. Biće koje ne može da podnese istinu zbilja je nedostojno."
<BR>&nbsp;&nbsp;&nbsp;&nbsp;&nbsp;Kovenant se trgao. Bolnim pogledom potražio je pomoć od Linden.
<BR>&nbsp;&nbsp;&nbsp;&nbsp;&nbsp;Jasno je videla njegov sukob. Bojao se da rizikuje sebe - svoju sposobnost uništenja - u sukobu sa Čuvarem. Ali nikada nije naučio da pusti druge da preuzmu njegovo mesto kada se plašio; strah ga je pokretao više od hrabrosti. I nije želeo da odbije Sanomora. Nemi džin još je krio lice, kao da je prešao preko granica izdržljivosti svoje duše.
<BR>&nbsp;&nbsp;&nbsp;&nbsp;&nbsp;Linden se kolebala, uhvaćena u sopstvene suprotnosti. Nagonski je verovala Sanomoru; ali potreba koja je navela Brina da odgurne mač Prve takođe ju je dirnula. Razumela je strogost haručaija i želela je da se srodi sa njom. A ipak nije mogla da zaboravi Sanomorove razdiruće napore da joj prenese viziju.
<BR>&nbsp;&nbsp;&nbsp;&nbsp;&nbsp;Prva i Lupižena stajali su zajedno, gledajući u nju. Brusobol je stegao Sanomora za ramena; ali pogled je isto uperio ka njoj. Samo Brin nije čekao njen odgovor. Gledao je pravo u Nevernika.
<BR>&nbsp;&nbsp;&nbsp;&nbsp;&nbsp;Nesposobna da kaže da ili ne, pokušala je da nađe drugi izlaz iz dileme. "Veslali smo pola noći" - obratila se Brinu, trudeći se da odagna drhtaje iz glasa - "a nismo se nimalo primakli. Kako misliš da dospeš do tog čoveka da bi se boio sa njim?"
<BR>&nbsp;&nbsp;&nbsp;&nbsp;&nbsp;Kriknula je istog časa; prekasno. Brin je prihvatio njeno pitanje kao dozvolu. Ili je odlučio da ne čeka Kovenantovo odobrenje. Prebrzo da bi ga zaustavili, skočio je na pramac i zaplivao prema Ostrvu.
<BR>&nbsp;&nbsp;&nbsp;&nbsp;&nbsp;Magla ga je progutala. Linden je čula pljusak kada je pao u vodu, ali nije videla trag kuda je plivao.
<BR>&nbsp;&nbsp;&nbsp;&nbsp;&nbsp;Jurnula je napred sa Kovenantom i Brusobolom, ali haručai je bio van domašaja. Čak je i plivao bešumno.
<BR>&nbsp;&nbsp;&nbsp;&nbsp;&nbsp;"Proklet bio!" povikao je Kovenant. Glas mu je odjeknuo i zamro u pećinastoj magli. "Nemoj pokleknuti!"
<BR>&nbsp;&nbsp;&nbsp;&nbsp;&nbsp;Za trenutak niko nije govorio. Onda se oglasila Prva. "Brusobole." Glas joj je bio gvozden. "Sanomore. Sada ćete veslati kao što nikada ranije niste veslali. Ako je to u moći džinova, doći ćemo do Ostrva."
<BR>&nbsp;&nbsp;&nbsp;&nbsp;&nbsp;Brusobol je požurio na veslačku klupu, ali Sanomor je sporije reagovao. Linden se plašila da uopšte neće odgovoriti, da je suviše obuzet užasom. Ali potcenila ga je. Spustio je ruke sa lica, zgrčene u pesnice. Posrćući, vratio se do sedišta i uzeo vesla. Stežući drške kao da će ih zdrobiti, prosto je napao vodu.
<BR>&nbsp;&nbsp;&nbsp;&nbsp;&nbsp;Linden se zateturala od naglog pokreta, ali se pridržala za klupu i okrenula se da pored Kovenanta gleda napred.
<BR>&nbsp;&nbsp;&nbsp;&nbsp;&nbsp;Brusobol za trenutak nije mogao da prati brzi ritam bratovljevog veslanja. A potom su zaveslali kao blizanci.
<BR>&nbsp;&nbsp;&nbsp;&nbsp;&nbsp;Magla se ponovo otvorila. Pogled na nebo i zvezde iza vrha Ostrva pokazao je da čamac i dalje ne napreduje.
<BR>&nbsp;&nbsp;&nbsp;&nbsp;&nbsp;Trenutak kasnije para se uskovitlala i ponovo su ugledali kamenu ploču.
<BR>&nbsp;&nbsp;&nbsp;&nbsp;&nbsp;Izgledala je mnogo bliža od ostrva. I bila je prazna. Starac ju je napustio.
<BR>&nbsp;&nbsp;&nbsp;&nbsp;&nbsp;No, ovog puta magla se nije odmah sklopila.
<BR>&nbsp;&nbsp;&nbsp;&nbsp;&nbsp;Iz nje se pojavio Brin i stupio na kraj ploče. Zvanično se naklonio praznom prostoru kao da je suočen sa dostojnim protivnikom. Lako se postavio u stilizovani položaj za borbu. Potom se zgrčio kao da ga je pogodio udarac toliko brz da se nije mogao izbeći.
<BR>&nbsp;&nbsp;&nbsp;&nbsp;&nbsp;Dok je padao, magla se uskovitlala i zatvorila.
<BR>&nbsp;&nbsp;&nbsp;&nbsp;&nbsp;Linden je jedva primetila da su džinovi prestali da veslaju. Izvivši se na sedištima, Brusobol i Sanomor napeto su gledali napred. U čamcu je vladala tišina, osim Lupiženinog mrmljanja i Kovenantovih prigušenih kletvi.
<BR>&nbsp;&nbsp;&nbsp;&nbsp;&nbsp;Uskoro se magla ponovo razdvojila. Ovog puta pokazala je hrpu kamenja na visini većoj od ploče.
<BR>&nbsp;&nbsp;&nbsp;&nbsp;&nbsp;Brin je bio tamo; skakao je i okretao se između stenja kao da vodi smrtonosnu bitku sa praznim vazduhom. Posečena ruka bila mu je pokrivena krvlju; krv mu je pulsirajući tekla iz rane na slepoočnici. Ali kretao se kao da to ne primećuje. Pesnicama i stopalima zadavao je nizove udaraca koji kao da su završavali u vazduhu - i kao da su delovali. Ipak, u okretu je dobio udarac tolike siline da je savladao zaštitu. Ispod jednog oka pojavile su mu se posekotine, u uglu usana takođe; tunika mu se procepila, otkrivajući modrice na grudima i butinama. Bio je potisnut unazad i nestao je sa vidika kada se magla ponovo zgusnula.
<BR>&nbsp;&nbsp;&nbsp;&nbsp;&nbsp;Kovenant je grozničavo čučao na pramcu. Bio je pokriven prugama svetlosti kao nagoveštajima divlje magije. Ledeni odsjaj kože kao da ga je razdirao iznutra, otupljujući mu nagon za vatrom. Kosti su mu delovale otvoreno i krhko pod Lindeninim čulima. Prestao je da proklinje kao da su i bes i protest uzaludni.
<BR>&nbsp;&nbsp;&nbsp;&nbsp;&nbsp;Kail je pošao napred i sada je stajao zureći u maglu. Svaka crta lica bila mu je oštra od gneva; vlaga mu se taložila na čelu kao znoj. Linden je prvi put videla jednog haručaija da teško diše.
<BR>&nbsp;&nbsp;&nbsp;&nbsp;&nbsp;Posle duge pauze kroz maglu se pojavio novi prizor. Bio je viši od prethodnih, ali ne i dalji. Ogromno kamenje se sudaralo, stvarajući bojno polje šljunka i odbojaka oštrih kao noževi. Sekli su Brinu stopala dok se pomerao u borbi, zadajući i presrećući udarce divljom silinom čoveka koji se potpuno zaboravio. Odeća je vitlala oko njega u krpama. Ni delić tela nije mu bio pošteđen rana.
<BR>&nbsp;&nbsp;&nbsp;&nbsp;&nbsp;Ali sada je i Čuvar bio pomalo vidljiv. Njišući se između udaraca kao sopstvena senka, starac je izmicao i kretao se između kamenih cepki kao da je nedodirljiv. Ipak, izgledalo je da ga mnogi Brinovi udarci pogađaju, a svaki dodir ga je činio čvršćim. Brin je svakim udarcem stvarao svog neprijatelja iz ništavila.
<BR>&nbsp;&nbsp;&nbsp;&nbsp;&nbsp;No, na Čuvaru se nisu videle nikakve povrede; a Brin je zauzvrat dobijao straše udarce. Čim je Linden pomislila da sigurno više neće izdržati, haručai je nestao pod nizom složenih udaraca. Morao je da se baci ničice na stenje, razdirući kožu na komade, kako bi izbegao starčev pokušaj da mu slomi kičmu.
<BR>&nbsp;&nbsp;&nbsp;&nbsp;&nbsp;Nije uspeo da dovoljno brzo pobegne. Čuvar je skočio za njim, a nad prizorom se sklopila magla, zaklanjajući ih vlažnom svetlošću.
<BR>&nbsp;&nbsp;&nbsp;&nbsp;&nbsp;"Moram..." Kovenant je nesvesno udarao pesnicama o kameni pramac. Krv mu je kapala iz rasečene kože na zglobovima. "Moram da mu pomognem." No, položaj svakog mišića na rukama i ramenima pokazivao je da ne zna kako.
<BR>&nbsp;&nbsp;&nbsp;&nbsp;&nbsp;Liden je stegla srce, trudeći se da suzbije nagonske suze. Brin neće preživeti još mnogo. Već je bio tako ozbiljno povređen da će iskrvariti do smrti. Kako može da nastavlja borbu kada mu svakog trenutka iz tela ističe snaga?
<BR>&nbsp;&nbsp;&nbsp;&nbsp;&nbsp;Kada se magla poslednji put otvorila, pokazala je uzvišicu visoko nad morem. Morala je da izvije vrat kako bi razabrala blagu padinu koja je vodila do naglog ponora. A iza ponora nije bilo ničega sem gladne praznine.
<BR>&nbsp;&nbsp;&nbsp;&nbsp;&nbsp;Trenutak kasnije pojavio se Brin. Bio je potiskivan niz padinu, ka litici - teturajući se kao da mu je život nestao iz nogu. Sva odeća bila mu je rastrgnuta; bio je pokriven samo gustim mrljama i mlazevima krvi. Jedva je uspevao da podigne ruke kako bi blokirao udarce koji su ga primoravali da se povuče.
<BR>&nbsp;&nbsp;&nbsp;&nbsp;&nbsp;Čuvar je sada bio potpuno vidljiv. Mlečnobele oči svetlucale su mu na maglovitoj svetlosti dok je udarcima nogu gonio Brina ka ponoru. Svaki napad odvijao se u potpunoj tišini strašnijoj od svakog zvuka povređenog tela. Ogrtač mu je lebdeo oko tela kao da je bezbojnost srž njegove snage. Na licu nije imao ni nagoveštaj osećanja dok je gonio Brina u smrt.
<BR>&nbsp;&nbsp;&nbsp;&nbsp;&nbsp;Utom je Brin stigao do ivice ponora. Odnekud je smogao dovoljno očajanja da uzvrati napad. Nekoliko udaraca protreslo je Čuvara, iako nisu ostavili nikakav trag. Starac je za trenutak morao da odstupi.
<BR>&nbsp;&nbsp;&nbsp;&nbsp;&nbsp;No, izgledalo je da postaje sve veštiji i jači kako zadobija čvrstinu. Gotovo smesta je savladao Brinov protivnapad. Udarcima nalik na bleske mesa i kostiju, ponovo je saterao Brina do provalije. Načinio je lažni pokret ka Brinovom trbuhu, na šta je ovaj nagonski spustio ruke. Starac ga je smesta udario snagom čekića pravo u čelo.
<BR>&nbsp;&nbsp;&nbsp;&nbsp;&nbsp;Brin se zanjihao na ivici, povodeći se. Počeo je da pada.
<BR>&nbsp;&nbsp;&nbsp;&nbsp;&nbsp;Kovenantov krik rascepio je maglu kao očajanje:
<BR>&nbsp;&nbsp;&nbsp;&nbsp;&nbsp;"Brine!"
<BR>&nbsp;&nbsp;&nbsp;&nbsp;&nbsp;U deliću sekunde kada je izgubio ravnotežu Brin je pogledao užasnute gledaoce. Onda je pomerio stopalo tako da je morao da padne. Ali dok je već leteo naniže, pružio je ruke. Zgrabio je starca za ogrtač.
<BR>&nbsp;&nbsp;&nbsp;&nbsp;&nbsp;Predajući se ponoru, povukao je Čuvara sa sobom.
<BR>&nbsp;&nbsp;&nbsp;&nbsp;&nbsp;Linden se pribila uz klupu. Nije čula Sanomorovo zagrcnuto ječanje, Lupiženin užasnuti bol, Kailov uzvik pohvale. Brinov pad palio joj je sva čula, odvajajući je od svega ostalog. Pad se ponavljao u njoj kao otkucaji srca. On je odabrao.
<BR>&nbsp;&nbsp;&nbsp;&nbsp;&nbsp;Bok čamca zastrugao je o stenu; pramac je udario u pukotinu između kamenja. Voda je zapljuskivala mesto dodira. Linden i Kovenant su se pribili jedno uz drugo. Istovremeno su se zateturali i pali na dno čamca.
<BR>&nbsp;&nbsp;&nbsp;&nbsp;&nbsp;Kada su ustali, sve unaokolo se promenilo. Magla je nestala, a sa njom i većina zvezda; jer sunce je počelo da izlazi i njegovo postojano svetlo već je pokrilo nebesa sivilom. Dragulj Zvezdoputa nazirao se u daljini, usidren iza prepreke grebena. A nad čamcem se uzdizalo Ostrvo Jedinog Drveta, nalik na planinu počasti svim hrabrim mrtvima Zemlje.
<BR>&nbsp;&nbsp;&nbsp;&nbsp;&nbsp;Brusobol je prošao kraj Linden i Kovenanta i popeo se uz kamenitu obalu da priveže čamac tamo gde je sam pristao. Potom se sagnuo i ponudio Linden i Kovenantu pomoć da iziđu. Lice mu je bilo prazno od neočekivanog gubitka. Mogao je da predstavlja i priliku iz sna.
<BR>&nbsp;&nbsp;&nbsp;&nbsp;&nbsp;Kail je prišao Linden kao da likuje, uhvatio je oko struka i predao Brusobolu. Kapetan ju je spustio na stenje iza sebe. Kruto se popela preko nekoliko stena, zaustavila se i osvrnula kao da je izgubila vid. Kovenant se dobatrgao do nje. Svitanje je bacalo svetlost na vrh Ostrva. Nedostatak dromondovog srednjeg jarbola bio je bolno očit. Sanomor se teturao po kamenju kao da ga je Zemljo-vid učinio starim. Prva, Lupižena i Brusobol popeli su se za njim kao pratnja. Vain i Findejl pratili su džinove kao ožalošćeni. Ali sve je bilo površinsko. Ispod svega nalazio se strašni trenutak Brinovog pada. Progonjeni onim što su videli, sadruzi se nisu gledali u oči dok su se odmicali od čamca.
<BR>&nbsp;&nbsp;&nbsp;&nbsp;&nbsp;Samo Kail nije bio uznemiren. Iako mu je lice bilo nepomično kao i uvek, oči su mu blistale kao da se u sebi smeši. Da je smogla glas, Linden bi se izderala na njega. No, nije nalazila reči ni snage da ih izgovori. Brin je dočekao Kovenantov krik poštovanjem - i pao je. Nikakve reči nisu bile dovoljne. Nikakva snaga nije bila dovoljna.
<BR>&nbsp;&nbsp;&nbsp;&nbsp;&nbsp;Lupižena je prišao Kovenantu i nežno mu spustio ruku na rame. Prva je zagrlila Sanomora kao da pokušava da ga podigne iz samog sebe. Vain je zurio u prazno sa uobičajenim dvosmislenim osmehom. Findejl nije pokazivao nikakvu reakciju. Samo je Kailov pogled poigravao pod izlazećim suncem, blistav od oduševljenja. Trenutak kasnije, prekinuo je tišinu: "Ne bojte se. On nije pokleknuo."
<BR>&nbsp;&nbsp;&nbsp;&nbsp;&nbsp;I Brin se pojavio kao da je prizvan Kailovim rečima. Lako koračajući preko kamenja, silazio je ka družini. Koraci su mu bili laki i zdravi; mahanje ruku nije pokazivalo nikakav bol. Tek kad je stao tačno pred Linden, videla je da je zaista bio ozbiljno ranjen. Ali sve rane su se zacelile. Po čitavom telu imao je mrežu svežih, bledih ožiljaka, ali mišići su mu se napinjali i klizili pod kožom kao da su puni radosti.
<BR>&nbsp;&nbsp;&nbsp;&nbsp;&nbsp;Umesto izgubljene tunike, nosio je bezbojni ogrtač Čuvara.
<BR>&nbsp;&nbsp;&nbsp;&nbsp;&nbsp;Linden je zurila u njega. Kovenant je micao usnama, izgovarajući njegovo ime, ponovo i ponovo, ali nije odavao nikakav glas. Brusobol i Prva delovali su ošamućeno. Lupiženinim licem polako se razlio osmeh, odgovarajući na svetlost u Kailovom pogledu. Sanomor je stajao uspravan pod svitanjem i klimao glavom kao da priznaje sudbinu. Ali niko nije mogao da progovori.
<BR>&nbsp;&nbsp;&nbsp;&nbsp;&nbsp;Brin se poklonio pred Kovenantom. "Prapoglavaru", čvrsto je rekao, "prilaz Jedinom drvetu leži pred tobom." Pokazao je ka osunčanom vrhu Ostrva. U glasu mu se osećao nagoveštaj radosnog drhtaja. "Otvorio sam ti ga."
<BR>&nbsp;&nbsp;&nbsp;&nbsp;&nbsp;Kovenantovo lice zgrčilo se kao da ne zna da li da se smeje ili da plače.
<BR>&nbsp;&nbsp;&nbsp;&nbsp;&nbsp;Linden je znala. Oči su je pekle kao rađanje jutra.
<BR>&nbsp;&nbsp;&nbsp;&nbsp;&nbsp;Nemi džin i dalje je klimao glavom kao da ga je Brinova pobeda lišila svakog drugog odgovora.
<BR>&nbsp;&nbsp;&nbsp;&nbsp;&nbsp;Kovenant će je poslati nazad.
</P></TD></TR></TABLE>
<P class="next">
<A HREF=p28.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
