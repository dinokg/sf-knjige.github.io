<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>11. LJUBAVNICI
<P>&nbsp;&nbsp;&nbsp;&nbsp;&nbsp;Dok se lebdelica podizala od tla, Hosaan reče: "Imam da ti kažem desetak stvari, Kalde. Znam da neće biti vremena za sve, jer donde ima samo četiri ulice."
<BR>&nbsp;&nbsp;&nbsp;&nbsp;&nbsp;"Znam ja gde je to. Požuri!" reče Svila oštro. Ksipias mu položi ruku na rame. "Lakše, momče."
<BR>&nbsp;&nbsp;&nbsp;&nbsp;&nbsp;Hosaan baci pogled na malo ogledalo iznad glave; zagleda se Svili u oči. "Zato ću ti prvo reći ono najvažnije. Ti misliš da u Velikom mantejonu neće biti nikoga kad Zu stigne tamo, i da će ona, zbog toga, otići."
<BR>&nbsp;&nbsp;&nbsp;&nbsp;&nbsp;"Da!"
<BR>&nbsp;&nbsp;&nbsp;&nbsp;&nbsp;"Ali nije tako. Rekoh ti da sam morao otići do stakla na razgovor sa generalicom Nanom. Zbog toga sam i zakasnio." Lebdelica napravi nekoliko oštrih zaokreta, veoma se zanoseći; tim manevrisanjem uspe da obiđe i prestigne jednu nosiljku sa osam nosača.
<BR>&nbsp;&nbsp;&nbsp;&nbsp;&nbsp;"Posle ćemo raspravljati o tome, rekoh ti."
<BR>&nbsp;&nbsp;&nbsp;&nbsp;&nbsp;"Dobro. Ali zbog onoga što je Nana kazala, zaključio sam da bi bilo pametno da zavirim u Veliki mantejon. Tamo se nalaze trojica augura i par hiljada ljudi."
<BR>&nbsp;&nbsp;&nbsp;&nbsp;&nbsp;"A Zumbulu jesi li video?"
<BR>&nbsp;&nbsp;&nbsp;&nbsp;&nbsp;Hosaan odmahnu glavom. "Ne, ali lako sam je mogao prevideti, Kalde. Ona nije tako visoka kao ona crvenokosa. U toj gomili bilo je mnogo žena sa raznim životinjama."
<BR>&nbsp;&nbsp;&nbsp;&nbsp;&nbsp;Oreb progunđa "Ne se-če."
<BR>&nbsp;&nbsp;&nbsp;&nbsp;&nbsp;"Veća je verovatnoća da se ona i sad nalazi negde napolju, Kalde. Ako je išla pešice uz Palatin u ono vreme kad je Gljiva rekla da je išla, onda nije mogla, do ovog trenutka, stići u Veliki mantejon."
<BR>&nbsp;&nbsp;&nbsp;&nbsp;&nbsp;Ksipias upita: "Zašto su svi tamo, momče?"
<BR>&nbsp;&nbsp;&nbsp;&nbsp;&nbsp;"Dogodila se sigurno još neka teofanija - mora biti da je to. Znaš li ti da se Pes pojavio Njegovoj svesnosti?"
<BR>&nbsp;&nbsp;&nbsp;&nbsp;&nbsp;"Ne, momče! Nikad ni čuo!"
<BR>&nbsp;&nbsp;&nbsp;&nbsp;&nbsp;"Ja sam čuo", reče Hosaan. "Ali samo kao glasinu. Misliš da narod zato dolazi?"
<BR>&nbsp;&nbsp;&nbsp;&nbsp;&nbsp;Svila zavrte glavom. "To je bilo u molpindan; dakle, odavno više nije sveža vest." On zastade, pa dodade, govoreći napola za sebe: "Šta to znači, kad se umrli bog digne iz mrtvih?"
<BR>&nbsp;&nbsp;&nbsp;&nbsp;&nbsp;Niko mu ne odgovori. Letelica je hitala dalje, iznad tla.
<BR>
<BR>&nbsp;&nbsp;&nbsp;&nbsp;&nbsp;Uskomešana gomila ljudi ispunjavala je čitavu Zlatnu ulicu. "Stoj!" naredi Svila Hosaanu. "Ne! Daj da se podignemo malo više, ako možemo. Video sam je. Okreni."
<BR>&nbsp;&nbsp;&nbsp;&nbsp;&nbsp;"Blizu nas, Kalde?" Letelica se uzdizala od pločnika ulice, silovito hujeći duvaljkama vazduha.
<BR>&nbsp;&nbsp;&nbsp;&nbsp;&nbsp;"Seče!" uzviknu Oreb. "Seče ma-ca!"
<BR>&nbsp;&nbsp;&nbsp;&nbsp;&nbsp;"Dve ili tri ulice nizbrdo. Okreći!"
<BR>&nbsp;&nbsp;&nbsp;&nbsp;&nbsp;Umesto da se okrene i pođe natrag, letelica jurnu napred. "Tvoja ptica je u pravu", reče Hosaan Svili. "Predugo bi trajalo da se probijamo kroz tu gomilu, ali zato možemo skrenuti ovamo..." On naglo zavi u jednu strmu, uzanu uličicu stisnutu između nekih visokih zidova. "Onda presečemo u Zlatnu, ali tako da budemo iza nje. Ići ćemo sa narodom, tako će biti mnogo brže."
<BR>&nbsp;&nbsp;&nbsp;&nbsp;&nbsp;Svila udahnu duboko, pa izdahnu. Bolna slabost u njegovim prsima popuštala je, postepeno; ipak, činilo mu se da već danima nije napunio pluća kako valja i treba. "Kazao si Rogu da ti je ime Šljuk", reče on vozaču. "Vidim da si našao i odeću sličnu konobarskoj - negde u Kaldeovoj palati, pretpostavljam - a cilj ti je bio da pomogneš konobarima u posluživanju, večeras."
<BR>&nbsp;&nbsp;&nbsp;&nbsp;&nbsp;"Volim da budem od koristi, Kalde."
<BR>&nbsp;&nbsp;&nbsp;&nbsp;&nbsp;"Znam ja to, ali moglo bi da bude od koristi za tebe da mi objasniš zbog čega si uradio te dve stvari, pre nego što nađemo Zumbulu - ako je nađemo. Kažeš da imaš desetak stvari da mi saopštiš. Neka ta bude, sada, prva na redu."
<BR>&nbsp;&nbsp;&nbsp;&nbsp;&nbsp;I dalje majstorski manevrišući lebdelicom, Hosaan nađe vremena da baci pogled preko ramena, ka Ksipiasu.
<BR>&nbsp;&nbsp;&nbsp;&nbsp;&nbsp;"Ako ja u majstora Ksipiasa i u Mejteru Mermer ne mogu imati poverenja, onda ni u koga ne mogu. Ako sad objasnim ove tvoje postupke - a, vidiš, mislim da to mogu - hoćeš li mi reći da li sam pogodio?"
<BR>&nbsp;&nbsp;&nbsp;&nbsp;&nbsp;Na jednom uglu zavrteše se oko sebe kao da su upali u vrtlog. "Bojim se da neću. Generalica Nana kaže da je Sijuf opkolila Juzgado. Zato sam i došao na pomisao da proverim Veliki mantejon."
<BR>&nbsp;&nbsp;&nbsp;&nbsp;&nbsp;"Gde je ona bila i kako je saznala za to?"
<BR>&nbsp;&nbsp;&nbsp;&nbsp;&nbsp;"Ne znam, Kalde. Nije rekla, a ja nisam pitao. Kazala je da joj je to saopštio jedan od Usikovih oficira. Usik je njemu naredio da pokuša stupiti u kontakt s njom."
<BR>&nbsp;&nbsp;&nbsp;&nbsp;&nbsp;Ksipias reče: "On je otišao dok je ovaj Šljuk posluživao meze, momče! Zato što je došao jedan drugi kelner po njega, sećaš se?"
<BR>&nbsp;&nbsp;&nbsp;&nbsp;&nbsp;"Kasnije, kasnije - kad sam ja zatražio od Gljive da ustanovi prema kom mantejonu Zumbula nosi svoju ponudu bogovima."
<BR>&nbsp;&nbsp;&nbsp;&nbsp;&nbsp;Njihova letelica ukoso uđe u Zlatnu ulicu i poče se gurati kroz pešake koji su između sebe razgovarali.
<BR>&nbsp;&nbsp;&nbsp;&nbsp;&nbsp;"Znaš kako ona izgleda", progunđa Svila. "Na sebi je imala crni kaput. Mislim da je nosila nekog velikog zeca."
<BR>&nbsp;&nbsp;&nbsp;&nbsp;&nbsp;"Maca ri-ča", obavesti ga Oreb. "Riča lo-še."
<BR>&nbsp;&nbsp;&nbsp;&nbsp;&nbsp;"Dobro kaže ovaj ptican, momče! Ona mršava je rekla da ta životinjka priča!" Pre nego što je Ksipias završio te reči, lebdelica poče usporavati; stade; krov kliznu u stranu i dole, uvlačeći se u rubove putničke kabine.
<BR>&nbsp;&nbsp;&nbsp;&nbsp;&nbsp;Dah još jedan potrajala je Svilina neizvesnost, mišljenje da je možda greška. Ta mlada žena koja grabi napred, noseći pod miškom neko stvorenje narandžastog krzna: suviše je visoka, suviše vitka. Ali školjka letelice blago gurnu njenu nogu, ona se okrete, Svila ugleda njeno lice.
<BR>&nbsp;&nbsp;&nbsp;&nbsp;&nbsp;"Zumbulo!" Skočio je na noge, refleksno, i tokom jednog trenutka bio je napola izvan vozila (a ona više nego napola u vozilu) i ljubili su se.
<BR>
<BR>&nbsp;&nbsp;&nbsp;&nbsp;&nbsp;Kad se taj poljubac završio, ležali su licem u lice na mekanom kožnom sedištu, ali ona leđima čvrsto uprta u naslon sedišta dok je on praktično padao preko ivice; a Ksipias je stajao iznad njih i mahao sabljom da bi gomilu prolaznika održao na odstojanju. Njih dvoje se nekako domogoše sedećeg položaja, ali ruke im nisu pristale da se razdvoje. "Ja se plašio da si poginula", priznade Svila.
<BR>&nbsp;&nbsp;&nbsp;&nbsp;&nbsp;A Zumbula: "Prokleto malo je nedostajalo da stvarno umrem, ali... Ja..." Oči su joj plivale u suzama. "Zar ne možemo da podignemo krov od ovoga?"
<BR>&nbsp;&nbsp;&nbsp;&nbsp;&nbsp;"Ne znam kako se to radi."
<BR>&nbsp;&nbsp;&nbsp;&nbsp;&nbsp;"Ja znam." Oslobodila je ruke i preskočila naslon prednjeg sedišta - razmah suknjom i naboranom podsuknjom, sev nogu i skerletnih cipelica sa šiljatom potpeticom - i našla se na vozačkom mestu. Ksipias se hitro sagnu, krov je već tekao uvis, zaklopio se, potamneo gotovo do potpune neprovidnosti.
<BR>&nbsp;&nbsp;&nbsp;&nbsp;&nbsp;Ona obrisa oči. "Pazi, sad se vraćam. Hvataj me." Prevalja se preko naslona i pade na njega tako da ju je Svila morao uhvatiti; ležeći u njegovom naručju, poče ga opet ljubiti. Nikakav govor nije bio potreban; njeni poljupci su govorili: Tuci me, postidi me, izgladnjavaj me, radi od mene šta god hoćeš, samo me ne ostavljaj. Nikad ništa od toga ja neću činiti, mislio je Svila i nastojao da to poljupcima iskaže.
<BR>&nbsp;&nbsp;&nbsp;&nbsp;&nbsp;Kad se razdvojiše, on jeknu: "Odakle da počnemo?"
<BR>&nbsp;&nbsp;&nbsp;&nbsp;&nbsp;Osmehnula se. "Ovo je bio početak. Volim te. Hajde da počnemo odatle. Nisam se ovako osećala još - još od kad si skočio kroz moj prozor."
<BR>&nbsp;&nbsp;&nbsp;&nbsp;&nbsp;On se nasmeja, a ona se okrete Ksipiasu. "Ovog puta te poznajem bar malo. Ti daješ časove iz mačevanja, a ja hoću da uzimam baš takve časove. Je l' ti uvek ideš svuda s njim?"
<BR>&nbsp;&nbsp;&nbsp;&nbsp;&nbsp;"Što god više mogu, kćeri!"
<BR>&nbsp;&nbsp;&nbsp;&nbsp;&nbsp;Svila je upita: "Gde si bila? Moji ljudi su te tražili svuda."
<BR>&nbsp;&nbsp;&nbsp;&nbsp;&nbsp;"U jednoj užasnoj staroj kućerini u Orili, gde me je, po Njorkinom naređenju, držao jedan vojničina veliki kao ova kola. Njorku mora biti da poznaješ, on kaže da poznaje tebe. Tartaros me pustio na slobodu." Zumbula se isceri osmehom devojčice od dvanaest godina. "Ti veruješ u ove naše bogove, a ne veruješ kad ti kažem da me je Tartaros oslobodio. A ja u bogove ne verujem, al znam da je tačno tako bilo. Je li: ne zameraš mi ako te ne zovem 'dragi'?"
<BR>&nbsp;&nbsp;&nbsp;&nbsp;&nbsp;Svila odmahnu glavom. "Ni najmanje."
<BR>&nbsp;&nbsp;&nbsp;&nbsp;&nbsp;"Previše ljudi sam zvala tako. Naći ću nešto drugo, nešto dovoljno dobro, ali za to će mi možda trebati još neko vreme." Ona se opet okrete Ksipiasu. "Postoje ovde pomoćna sedišta, na rasklapanje, koja se nalaze u naslonu toga gde si ti. Na njima bi ti bilo udobnije."
<BR>&nbsp;&nbsp;&nbsp;&nbsp;&nbsp;"Kćeri, meni bi najudobnije bilo napolju! Kako se otvara ovaj drndavi krov?"
<BR>&nbsp;&nbsp;&nbsp;&nbsp;&nbsp;Ona položi šake preko njegovih. "Ostani ti unutra, inače nas dvoje ima začas da budemo goli i oznojeni, a to bi ipak trebalo da radimo na nekom finijem mestu. Gde nam je šofer?"
<BR>&nbsp;&nbsp;&nbsp;&nbsp;&nbsp;"U lovu!" Ksipias naglim trzajem otklopi jedno pomoćno sedište, sede i, uz dosta savijanja i dovijanja, uspe da vrati sablju u korice. "On i Svilina ptica love tvog mačora!"
<BR>&nbsp;&nbsp;&nbsp;&nbsp;&nbsp;"Auh, tačno, ispustila sam Tika, a koštao me je pet kartica."
<BR>&nbsp;&nbsp;&nbsp;&nbsp;&nbsp;Svila reče: "Kad si se oslobodila - a biću Tartarosu večno zahvalan za to - trebalo je da dođeš kod mene."
<BR>&nbsp;&nbsp;&nbsp;&nbsp;&nbsp;Zumbula odrečno zavrte glavom.
<BR>&nbsp;&nbsp;&nbsp;&nbsp;&nbsp;"Razumem. Nisi ni ti znala gde sam ja."
<BR>&nbsp;&nbsp;&nbsp;&nbsp;&nbsp;"Ne, ne razumeš. Znala sam. Znala sam ja tačno gde si ti. U Juzgadou ili u Kaldeovoj palati. Svi koje sam pitala hteli su da razgovaraju o tebi, i svako je rekao da si na jednom od ta dva mesta. Ali izgledala sam... šta da kažem. Kao svaka druga drolja u Orili, samo još gore; i smrdela sam. Nije bilo mogućnosti da se operem, osim, možda, sasvim malo. Pokušavala sam, ali kad je voda prljavija nego lice, onda to ne pomaže mnogo. Htela sam miris, puder i češalj za pridržavanje kose, ali kosu je trebalo prvo oprati, pa osušiti. Pokušala sam da se vratim u Krvovu kuću. Znaš o njoj?"
<BR>&nbsp;&nbsp;&nbsp;&nbsp;&nbsp;"O tvom pokušaju da se vratiš tamo? Ne."
<BR>&nbsp;&nbsp;&nbsp;&nbsp;&nbsp;"Pa, čista odeća, čisto rublje i još mnogo toga. Znaš ti na šta bih ja ličila bez svega toga?"
<BR>&nbsp;&nbsp;&nbsp;&nbsp;&nbsp;"Znam", reče Svila. "Na Kipris lično."
<BR>&nbsp;&nbsp;&nbsp;&nbsp;&nbsp;"Hvala. Ličila bih na dečaka, ali na kome su se sise oklembesile do pojasa. Video si me nagu."
<BR>&nbsp;&nbsp;&nbsp;&nbsp;&nbsp;Svila oseti da mu se lice zacrvenelo. "Nisu bile do pojasa. Ni približno."
<BR>&nbsp;&nbsp;&nbsp;&nbsp;&nbsp;"To je problem ko ima velike sise", objasni Zumbula Ksipiasu. "Što su veće, niže padaju, osim ako imaš čime da ih pridržavaš. Da li će mi one smetati u mačevanju?"
<BR>&nbsp;&nbsp;&nbsp;&nbsp;&nbsp;"Hoće ako mlataraju, kćeri! Ali ima tu načina! A misliš da ja, koji se time toliko dugo bavim, ne znam te stvari?"
<BR>&nbsp;&nbsp;&nbsp;&nbsp;&nbsp;"Predajem se u tvoje ruke, majstore Ksipiase." Ona mu, postrance, uputi jedan vragolast osmeh, onda ovlašno dotače Svilin obraz poljupcem. "Mislila sam ja da idem na časove još onda kad smo se viđali pre mog odlaska od Krva. Kad smo izišli iz kreveta, rekao si da ja ne mogu biti dobra mačevalka, da bi bolja bila neka riba sa kraćim nogama, a koja manje pazi na svoj izgled, ili tako nešto. Zato sam mislila da naučim, pa da te iznenadim."
<BR>&nbsp;&nbsp;&nbsp;&nbsp;&nbsp;Svila, zanemeo, samo klimnu glavom.
<BR>&nbsp;&nbsp;&nbsp;&nbsp;&nbsp;"Ja dobro plešem, zaista dobro, iako nikad nisam uzimala časove iz toga, pa sam mislila da bih uz časove naučila i ovo. E, al do Krva je daleko, a Njorka mi uzeo sve pare, zato sam se okrenula, obrnula i otišla kod Orhideje. Ona mi je pozajmila lovu i dala mi da se operem i, znaš, sredim. Kad, ona kaže: Krva oledili. To mi je rekla tek sad, pre nego što sam pošla na pijacu. Da li si to znao? Da je Krv mrtav? Još od fejdana, kaže ona."
<BR>&nbsp;&nbsp;&nbsp;&nbsp;&nbsp;"Znao sam. Ja sam ga ubio." Zumbuline oči se raširiše, a Svila oseti ponos, ali duboko u sebi, i stid. "Ubih ga mačem koji mi majstor Kspias dade na pozajmicu, i, čineći to, mač upropastih. O pojedinostima radije sad ne bih govorio. Razumem zašto si htela da se vratiš, ili bar verujem da raz..."
<BR>&nbsp;&nbsp;&nbsp;&nbsp;&nbsp;"Sve moje stvari su i sad tamo! Odeća, nakit, sve što imam!"
<BR>&nbsp;&nbsp;&nbsp;&nbsp;&nbsp;"Osim toga, računala si da se tvoj vozač možda vratio tamo, u to sam siguran. Takođe razumem zašto si se vratila kod Orhideje; očekivala si, i dobila, pomoć od nje. Iz istog razloga sam i ja otišao kod nje pre neki dan; pomogla je i meni - našao sam Šenilu tamo. Što me dovodi do jedne stvari koju je trebalo da pomenem ranije. Kako se zvao taj vojnik? Taj koji te je držao pod nadzorom, po Njorkinoj volji?"
<BR>&nbsp;&nbsp;&nbsp;&nbsp;&nbsp;"Hamerston." Dve majušne bore pojaviše se na Zumbulinom čelu. "Kaplar Hamerston, imao je na sebi činove zelembaćkog kaplara, ali nafarbane. Sad si ti najednom počeo zbog nečeg da se brineš, vidim to. Šta je?"
<BR>&nbsp;&nbsp;&nbsp;&nbsp;&nbsp;"Trebalo bi mi jedan sat da lepo objasnim šta je." Svila slegnu ramenima. "Nastojaću da budem sažet. Volim te mnogo, veoma mnogo."
<BR>&nbsp;&nbsp;&nbsp;&nbsp;&nbsp;"I ja tebe!"
<BR>&nbsp;&nbsp;&nbsp;&nbsp;&nbsp;"Pošto te volim, imam šta da izgubim; naime, imam koga da izgubim - tebe - a to znači da moram da te čuvam. Većini muškaraca valjda ceo život prolazi tako, ali za mene je to nešto nesviknuto."
<BR>&nbsp;&nbsp;&nbsp;&nbsp;&nbsp;"Žao mi je. Nastojaću da pomognem. Zaista hoću."
<BR>&nbsp;&nbsp;&nbsp;&nbsp;&nbsp;"Znam da hoćeš. Izlagaćeš sebe opasnostima, a to me brine više nego išta drugo."
<BR>&nbsp;&nbsp;&nbsp;&nbsp;&nbsp;Neko pokuca po poluprovidnom 'svodu' iznad njih.
<BR>&nbsp;&nbsp;&nbsp;&nbsp;&nbsp;"Evo, vidiš, već sam zaboravio neke od mojih obaveza. Obećao sam Šenili da ću joj pomoći da nađe Njorku, a taj Njorka te je oduzeo od mene. Da li znaš gde je on ili gde je taj narednik? Znam da je pateri Inkusu veoma stalo da ga pronađe."
<BR>&nbsp;&nbsp;&nbsp;&nbsp;&nbsp;Ksipias ubaci: "Zar ti se ne čini da napolju stoji Šljuk i kuca nam na prozor, momče?"
<BR>&nbsp;&nbsp;&nbsp;&nbsp;&nbsp;"Pusti ga da uđe, molim te."
<BR>&nbsp;&nbsp;&nbsp;&nbsp;&nbsp;"Pa, ne znam kako se otvaraju prokleta vrata!"
<BR>&nbsp;&nbsp;&nbsp;&nbsp;&nbsp;"To će nam, dakle, dati još malo vremena. Rešićeš ti to uskoro, siguran sam."
<BR>&nbsp;&nbsp;&nbsp;&nbsp;&nbsp;Zumbula se zakikota. "Suviše dugo si se ti družio sa osobama kao što sam ja. To Njorka kaže o kućama. A gde je on, to ja znam, ili bar gde je bio: u jednom ruševnom starom mantejonu u Sunčevoj ulici. Je l' to bio tvoj? Mantejon? Neko mi je tako rekao, kad smo išli tamo."
<BR>&nbsp;&nbsp;&nbsp;&nbsp;&nbsp;"Bio je." Svila uvide da se počeo smeškati. "Star jeste, i u prilično oronulom stanju, zaista, ali voleo sam ga, ili sam mislio da ga volim. Valjda ga na neki način volim i sad."
<BR>&nbsp;&nbsp;&nbsp;&nbsp;&nbsp;Jedva vidljiv na drugoj strani zatamnjenog 'svoda' putničke kabine, Hosaan pokuca još nekoliko puta. Zatim to ponovi, ali oštrije.
<BR>&nbsp;&nbsp;&nbsp;&nbsp;&nbsp;"Tamo se Kipris pojavila na tvom svetom prozoru? Orhideja mi je rekla. Desilo se, kaže ona, za vreme Fidejine sahrane. Znala sam Fideju, žao mi je što nisam bila prisutna tamo. Imam ja jedno malo svetilište za Kipris..." Zumbula zastade, zubima grickajući punu donju usnu. "Naime, imala sam. Je li kuća stvarno razvaljena? Orhideja kaže da jeste."
<BR>&nbsp;&nbsp;&nbsp;&nbsp;&nbsp;Svila se priseti kako mu je Krvova vila izgledala dok su njega spasavali odatle. "Veoma je oštećena, svakako."
<BR>&nbsp;&nbsp;&nbsp;&nbsp;&nbsp;"Ako je samo oštećena, mogli bismo otići tamo!"
<BR>&nbsp;&nbsp;&nbsp;&nbsp;&nbsp;On pokretom pokaza na svod iznad i oko njih. "Dok Šljuk stoji napolju i kuca na ovo? Šljuk je bio jedan od Krvovih vozača. Sigurno ga znaš - on je bio onaj koji te je odvezao u grad da bi se mogla sastati sa mnom u Erminovom hotelu."
<BR>&nbsp;&nbsp;&nbsp;&nbsp;&nbsp;"Divno! Eto, neka nas on poveze."
<BR>&nbsp;&nbsp;&nbsp;&nbsp;&nbsp;Ksipias uzviknu: "Mislim da sam shvatio kako ovo ide! Da ga pustim unutra, momče?"
<BR>&nbsp;&nbsp;&nbsp;&nbsp;&nbsp;Svila klimnu glavom, i jedan deo svoda, i to zadnji na toj strani, otklopi se i uvuče u stranu vozila. Hosaan se sagnu unutra i pruži ruku da otvori i prednji deo. Oreb, koristeći to, prolete munjevito i spusti se na Svilino rame, sav uzlepršao od uzbuđenja i indignacije. "Loša ma-ca! Seče ma-ca!"
<BR>&nbsp;&nbsp;&nbsp;&nbsp;&nbsp;Hosaan kliznu u vozačko sedište. Narandžasta i bela životinja koju je držao zašišta: "Jaoooo. Jaooooo meeeeen."
<BR>&nbsp;&nbsp;&nbsp;&nbsp;&nbsp;"Bogami se imalo juriti za njim, Zu", reče Hosaan Zumbuli, "ali smo ga ukebali u jednom ćorsokaku gde je pokušao da se provuče kroz neku rupu."
<BR>&nbsp;&nbsp;&nbsp;&nbsp;&nbsp;"Ti krvariš!"
<BR>&nbsp;&nbsp;&nbsp;&nbsp;&nbsp;"On se i borio. Ako će ga neko drugi držati, uzeću kutiju za prvu pomoć."
<BR>&nbsp;&nbsp;&nbsp;&nbsp;&nbsp;"Jaoooo meeeennn", reče narandžasto-žuti katahrest. "Leeeepa daaaam... ne daiiiiii... ubiiijuuu."
<BR>&nbsp;&nbsp;&nbsp;&nbsp;&nbsp;"Neće ova lepa dama dati da tebe ubiju", uteši ga Svila. "Bar ne u sledećih sat-dva." A Šljuku reče: "Čuj, zamolio bih te da nas odbaciš do Krvove kuće i da nam pomogneš da odatle iznesemo Zumbulinu imovinu." Jedan trenutak zastade i zagleda se u Zumbulu. "Posle toga idemo u Prolokutorovu palatu." Vozilo kliznu sa mesta, a Svila dodade: "Tamo bi lako moglo da nam zatreba oružje, ali po oružje bismo morali poći u Kaldeovu palatu, a to sebi ne možemo dozvoliti. Nikad se ne bih izvukao."
<BR>&nbsp;&nbsp;&nbsp;&nbsp;&nbsp;Ksipias uze malog katahresta od Hosaana. "Imam svoj mač, momče!"
<BR>&nbsp;&nbsp;&nbsp;&nbsp;&nbsp;Dok se pesma duvaljki pojačavala do prigušenog urlika, Svila zamišljeno klimnu glavom. "Nadajmo se da će to biti dovoljno."
<BR>
<BR>&nbsp;&nbsp;&nbsp;&nbsp;&nbsp;"Možemo nas dve, možda, i u baru ova pića koja želim", reče Sijuf Šenili, "ali u mom stanu mnogo lepše, zar ne?"
<BR>&nbsp;&nbsp;&nbsp;&nbsp;&nbsp;"Ja sam popila tri uz večeru." Šenila ovo namerno reče preglasno. "Ako ću početi da padam na pod i da se svlačim, bolje da to ne bude na javnom mestu." Poče zainteresovano razgledati Erminovu selariju. "Ali nam za to treba soba, a?"
<BR>&nbsp;&nbsp;&nbsp;&nbsp;&nbsp;"Osoblje načinilo aranžman za mene u tom pogledu dok mi na paradi sa tvoim priateljem Kaldeom", reče Sijuf i zaustavi jednog konobara u livreji. "Moi apartman uz veliko stepenište, da? Broj sedamdeset devet?"
<BR>&nbsp;&nbsp;&nbsp;&nbsp;&nbsp;Konobar odmahnu glavom. "Mi u Erminovom nemamo apartman sedamdeset devet, generalice."
<BR>&nbsp;&nbsp;&nbsp;&nbsp;&nbsp;"Generalisima. Čekaj, pokazaću ti." Dok se Šenila smeškala i trudila da izgleda kao nevinašce, Sijuf iz džepa izvuče ključ.
<BR>&nbsp;&nbsp;&nbsp;&nbsp;&nbsp;"Ah!" Konobar klimnu glavom. "Broj sedam-devet. To je dvokrevetna soba, mi je zovemo 'soba Lirihord', generalisima. To je desno od tebe, na samom vrhu velikog stepeništa. Ne možeš promašiti."
<BR>&nbsp;&nbsp;&nbsp;&nbsp;&nbsp;"Soba, kažeš. Više od iedne sobe, rekoše meni."
<BR>&nbsp;&nbsp;&nbsp;&nbsp;&nbsp;Konobar spusti glas poverljivo. "Naši apartmani imaju po četiri sobe, u stvari, po pet, po šest, kako koji, ali mi za ceo apartman kažemo 'soba' zato što nam je tako zgodnije. U tvom, u sobi 'Lirihord', koja se tako zove zato što u muzičkoj odaji ima taj instrument, ti imaš zapravo jedanaest soba i tri kupatila, a i balkone, i tako dalje. Tri spavaće sobe imaš, selariju, cenatiunkulu za formalne večere, kutak za doručak, radnu sobu..."
<BR>&nbsp;&nbsp;&nbsp;&nbsp;&nbsp;Ona mu mahnu da zaćuti. "A vi imate vinskog kelnera, dobrog, koi zna?"
<BR>&nbsp;&nbsp;&nbsp;&nbsp;&nbsp;"Podrumara, generalisima. On je u Kaldeovoj palati u ovom trenutku, koliko je meni poznato."
<BR>&nbsp;&nbsp;&nbsp;&nbsp;&nbsp;"Dolazim odatle. I on, uverena. Pošalji ga meni čim stigne."
<BR>&nbsp;&nbsp;&nbsp;&nbsp;&nbsp;Sijuf se okrete od konobara, pokretom pozva Šenilu. "Muškarci tako glupavi, zar ne? Zato neprivlačni, uglavnom. Čak i najfinii među njima. Iednu stvar o njima kažemo mi u Trivigaunteu: muškarac za dužnost, devoika za uživanje."
<BR>&nbsp;&nbsp;&nbsp;&nbsp;&nbsp;Šenila krotko klimnu glavom, trepćući da bi pokazala da ovu informaciju postepeno usvaja. "U Trivigaunteu?" upita ona. "Tamo je tvoj dom? Nisam ja navikla da doživim naklonost prema nekome ko je iz tako dalekih krajeva."
<BR>&nbsp;&nbsp;&nbsp;&nbsp;&nbsp;"Prirodno, prirodno. Ia tamo imam kuću prostraniu od ovog Erminovog hotelll-la, to nasledila od moie mame. Izvan našeg grada imam i seosku kuću proširenu za odmor i za obuku moih konja. I za lov, dve kuće, jednu u pećini gde svežie. Ti loviš li možda? Pokazaću ti. Oduševićeš se mislim, mada na nekim mestima ne možeš staiati tako uspravno, mislim."
<BR>&nbsp;&nbsp;&nbsp;&nbsp;&nbsp;"Rado bih učila. Mislila sam da ste vi svi istočno odavde. Naš Kalde, ja ga zovem patera, reče nešto o šatorima koji su tamo negde. U svakom slučaju, baš je slatko što imaš i ovaj apartman ovde, što inače nisam ni slutila."
<BR>&nbsp;&nbsp;&nbsp;&nbsp;&nbsp;Držeći se pod ruku, one pođoše uz široko stepenište. "Imam ia i moi šator blizu vašeg grada, i moi glavni štab, koi ću primaći bliže, uskoro. Ali i ovo veoma pogodno, kao što vidimo. Kod šatora ia već dobro lovim, pa možda neću morati da te vodim kući na učenje, može i ovde. Mi već ubili tri letača i uhvatili iednog takođe."
<BR>&nbsp;&nbsp;&nbsp;&nbsp;&nbsp;"Četiri letača?" Zaprepašćena, Šenila nakratko zaboravi da glumi divljenje. "Nisam verovala da to iko može."
<BR>&nbsp;&nbsp;&nbsp;&nbsp;&nbsp;Sijuf se nasmeja. "Pre devet godina u Trivigaunteu iedna druga ubila iednu leteću osobu, ali ne uhvatila ono okruglo na leđima koie gura napred. Zaboravljam tu reč."
<BR>&nbsp;&nbsp;&nbsp;&nbsp;&nbsp;"Pojma nemam."
<BR>&nbsp;&nbsp;&nbsp;&nbsp;&nbsp;"Pomoću onog prvog mi dadosmo krila našim pterovojnikinjama. Ovai drugi slučai, ulovila ia; takođe to što gura; ali letač nam ioš ne kaže kako to dejstvuje."
<BR>&nbsp;&nbsp;&nbsp;&nbsp;&nbsp;Sijuf ovlaži usne, a Šenila prvi put oseti strah. "Neće ioš da kaže nama. Ali uskoro. On, kao i svi muškarci, glup, ali čak ne ni fini, nego malešan i tanak. Mi uzeli njegovo odelo i radimo stvari sve dok ne postane priatelj. Ovo tebe ne zbunjuje, nadam se?"
<BR>&nbsp;&nbsp;&nbsp;&nbsp;&nbsp;"Mislim da sam razumela."
<BR>&nbsp;&nbsp;&nbsp;&nbsp;&nbsp;"Skinule mi njega, i, da vidiš. Nimalo fini. Ia imam pet muževa, i svaki finii od njega. Možda bi ga ti htela? Mi kad završimo s njim, dam ga tebi."
<BR>&nbsp;&nbsp;&nbsp;&nbsp;&nbsp;"O, ne! Ja ga ne želim, Siuf."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;"Ja, u stvari, uopšte ne volim muškarce, sem patere i onog drugog."
<BR>&nbsp;&nbsp;&nbsp;&nbsp;&nbsp;Stigoše na vrh Erminovog širokog, velikog stepeništa sa debelim sagom. Sijuf pogleda desno, spusti pogled na svoj ključ. "Moe muževe ja volim ponekad, ali žena voli ponekad i društvo svog lovačkog psa. Nadasve volim devoike visoke i jake; kršne. Naiviše to. Pria mi, vidiš, u početku izvestan otpor."
<BR>
<BR>&nbsp;&nbsp;&nbsp;&nbsp;&nbsp;Mejtera Mermer zastade i zagleda se netremice u čudnu povorku koja je prelazila Ulicu mantejonsku; to je, doduše, bilo prilično daleko, ali baština Mejtere Ruže pojačala je vid Mejtere Mermer neuporedivo. U sjaju uličnih svetiljki, videla je jednog krupnog čoveka, robusnog izgleda, za kojim je išao jedan manji, toliko mršav da se činilo da je sastavljen od štapova. Za njima, trojica vojnika, a oni su bili krupni i zgodni kao i svi vojnici; Mejteri se učinilo da dvojica vojnika nose, između sebe, još jednog, četvrtog. Iza vojnika naišao je jedan visoki augur, i - i...
<BR>&nbsp;&nbsp;&nbsp;&nbsp;&nbsp;"Sibilo! O, sibilo! Generalice, generalice Nano! To sam ja, sibilo!" Mejtera Mermer od radosti bukvalno odskoči u vazduh. Malena sibila koja je hodala pored visokog augura obazrela se, a onda zinula od iznenađenja.
<BR>&nbsp;&nbsp;&nbsp;&nbsp;&nbsp;Delovi nasleđeni od Mejtere Ruže poboljšali su još mnogo toga u građi Mejtere Mermer: ona sad potrča Mantejonskom ulicom kao krilata. Ni Oreb ne bi brže prevalio tu razdaljinu. Pridržavajući svojom jedinom upotrebljivom rukom mantiju, ona projuri kao topovsko zrno između nekolicine grubijana koji su se vrzmali ulicom, sudari se sa vodećim vojnikom, pri čemu kod obe strane zazveča metal, a Mejtera se zadihano i zbrzano izvini, najzad zagrli, jednoruko, Mejteru Nanu.
<BR>&nbsp;&nbsp;&nbsp;&nbsp;&nbsp;"To si ti, to si stvarno ti! Toliko smo se brinuli! Ne znaš koliko! Ne možeš znati, a kad je patera rekao da si dobro, pomislila sam da se najgore upravo tad dogodi - kad svi kažu da je opasnost prošla, baš tad neko pogine, o, Hierakse! O, Scilo! O, Telksiepeja! Naprosto, nisam mogla to podneti. Ti si bila svetlost mog postojanja, sibilo. Znam da ti to nisam nikad rekla, ali bila si, bila si! Da sam morala živeti sama u kenobi samo sa Mejterom Ružom i onim hemijskim, pukla bih. Poludeli bismo svi!"
<BR>&nbsp;&nbsp;&nbsp;&nbsp;&nbsp;Mejtera Nana se smejala, grlila je Mejteru Mermer i pokušavala je odići sa tla, što je bio pokušaj toliko smešan da Mejtera Mermer uskliknu: "Prestani, kvrcnuće ti nešto!" Ali ni ta glupost nije bila važna, nimalo, jer Mejtera Nana bila je tu, nasmejana, ista ona draga Mejtera Nana, samo još i bolja jer se uspela vratiti iz Tartaros-bi-znao kog podzemnog budžaka - nije bilo na celom svitu kćeri i majke tako bliske, niti bake i unuke tako bliske, ne, ni upola tako kao njih dve; nijednog deteta ni unučeta voljenijeg.
<BR>&nbsp;&nbsp;&nbsp;&nbsp;&nbsp;"Silno sam srećna što sam se vratila, Mejtera", proglasi Mejtera Nana, čim je uspela da obuzda svoj smeh. "Do ovog trena nisam znala koliko srećna."
<BR>&nbsp;&nbsp;&nbsp;&nbsp;&nbsp;"Gde si bila? Draga, draga sibi, curice moja lepa! Patera je rekao da su te ugrabili, da te drže na nekom jezivom mestu ispod grada, a posle da te ne drže više, da si sa nekim vojnicima, ali generalisima, ne ona debela nego ona druga, rekla je da si mrtva, i, jao sibilo moja! Kako si mi nedostajala! Želela sam da upoznaš Šenilu, i još želim, jer mi je Šenila kao druga unuka, ali niko, niko u celom svitku ne može mi ikad značiti koliko mi značiš ti!"
<BR>&nbsp;&nbsp;&nbsp;&nbsp;&nbsp;Visoki sveštenik reče: "Pa, dozvolite - Viron... Ceo Viron, je li? Ima ta ista osećanja kao ti, Mejtera. Pogledaj samo, hm, ljude."
<BR>&nbsp;&nbsp;&nbsp;&nbsp;&nbsp;Glave su se već okretale ka njima, narod je pokazivao na tu stranu.
<BR>&nbsp;&nbsp;&nbsp;&nbsp;&nbsp;Mejtera Nana razmahnu obema rukama i dobaci posmatračima, vrhovima prstiju, šest poljubaca; onda se oglasi srebrna truba, ona koju je Mejtera Mermer već jednom čula, u Sunčevoj ulici, onog hieragdana koji nikad neće biti zaboravljen, kad se Kraljica 'Svitka' ispoljila prilikom prinošenja poslednje žrtve. Sada taj isti glas odzvoni od svakog zida i svakog kamena u pločniku, kao poziv u bitku: "Ja sam generalica Nana! Njegova eminencija i ja proveli smo neko vreme dole u tunelima gde se Ajuntamiento krije. Uputstva nam je dao Pes lično. Idemo u Veliki mantejon! Svi vi takođe tamo idete, zar ne?" Ona pokaza širokim gestom koji je bio kao izvlačenje mača iz korica.
<BR>&nbsp;&nbsp;&nbsp;&nbsp;&nbsp;Začulo se klicanje, a nekoliko glasova povika: "Da!"
<BR>&nbsp;&nbsp;&nbsp;&nbsp;&nbsp;"Prorok Pesa Gospoda, Njorka, biće tamo. To znamo jer nam je Pes tako rekao. Molim, ako neko od vas poznaje Njorku, da mi se odmah javi!"
<BR>&nbsp;&nbsp;&nbsp;&nbsp;&nbsp;Rukom mahnu jedan džin, viši čak i od Ustavice. On je pod levom rukom nosio ovna, a za sobom vodio pripitomljenog pavijana; sa te dve životinje gurao se kroz gomilu. Mejtera Mermer pomisli da nikada nije videla tako krupnog biološkog čoveka, krupnog maltene poput vojnika.
<BR>&nbsp;&nbsp;&nbsp;&nbsp;&nbsp;"Ja." Div je imao dubok glas, nalik na mumlanje bas-bubnja. "Poznajem ja i tebe, generalice. Ne baš mnogo, tebe, ali sa Njorkom sam stari drugar." Noge kao dva stuba savladaše preostalo rastojanje između njih u nekoliko dugačkih koraka.
<BR>&nbsp;&nbsp;&nbsp;&nbsp;&nbsp;Po drugi put maleno lice generalice Nane ostade bezizražajno od zaprepašćenja. "Gib! Ti si Gib! Jurišali smo na letelice u Kaveznoj ulici zajedno!"
<BR>&nbsp;&nbsp;&nbsp;&nbsp;&nbsp;"Čista laća, generalice." Div se spusti na jedno koleno, što navede ovna na ljutito blejanje. "Ja sam Gib iz 'Petla', nastojao sam da ostanem uz tebe, ali prokleti konj nije mogo da održi tu brzinu. Preveliku težinu je nosio, kaže Đurđevka. Onda ga je pogodio debeli metak, pa smo tresnuli." On podiže slobodnu ruku da pokaže da je na njoj gipsani zavoj, onda dodirnu, vrhovima prstiju koji su iz zavoja virili, greben iznad svojih očiju. "Zato ne mogu da ti salutiram kako bih voleo, ali tu je Bongo koji to može. Salutiraj gospođi generalici, Bongo. Salutiraj!"
<BR>&nbsp;&nbsp;&nbsp;&nbsp;&nbsp;Pavijan se uzdiže na zadnje noge, a prednjom šapom dodirnu glavu kao da zaklanja od sunca oči, iznenađujuće ljudske.
<BR>&nbsp;&nbsp;&nbsp;&nbsp;&nbsp;Mejtera Nana upita: "Znaš li Njorku, Gibe? Mislim na onog Pesovog proroka Njorku."
<BR>&nbsp;&nbsp;&nbsp;&nbsp;&nbsp;Mejtera Mermer oseti njenu nesigurnost. "Ona poznaje jednog čoveka po imenu Njorka, koji je dolazio u našu palestru; ali, koliko ja znam, nije sigurna da je to taj Njorka kome je Pes rekao da... Sibilo, da li je tebi Pes govorio o tom Njorki?"
<BR>&nbsp;&nbsp;&nbsp;&nbsp;&nbsp;"Jeste!" Mejtera Nana klimnu glavom tako žestoko da njena kratka smeđa kosa podskoči. "I to maločas, dole u kapeli ispod Prolokutorske palate. Pojavio se na svetom prozoru tamo, i svi smo ga videli jasno, čak i Pauk, i Eland. Bilo je divno!"
<BR>&nbsp;&nbsp;&nbsp;&nbsp;&nbsp;Vojnik koji je nosio noge četvrtog vojnika reče: "Govorio je o našem naredniku. Onda smo mi narednika dali Pesu."
<BR>&nbsp;&nbsp;&nbsp;&nbsp;&nbsp;Treći vojnik se usprotivi. "Dao je on sam sebe. Sad Pes želi da ga popravimo. Ne zato što ga neće kod sebe, nego zato što nam je ovaj narednik potreban. Pes ne želi da on bude bačen u staro gvožđe."
<BR>&nbsp;&nbsp;&nbsp;&nbsp;&nbsp;Augur zabaci jedan dugačak pramen opuštene crne kose. "Ako - hmmm. Ovaj, dati, taj glagol, je l' hoćemo jednu stvar? Značenje, po meni..."
<BR>&nbsp;&nbsp;&nbsp;&nbsp;&nbsp;Mejtera Nana ne dopusti da joj to odvuče pažnju. "Poznaješ li, Gibe, ili ne poznaješ proroka Njorku? Da ili ne!"
<BR>&nbsp;&nbsp;&nbsp;&nbsp;&nbsp;"Itekako poznajem, generalice."
<BR>&nbsp;&nbsp;&nbsp;&nbsp;&nbsp;"Opiši ga!"
<BR>&nbsp;&nbsp;&nbsp;&nbsp;&nbsp;"On je suvlasnik moje kafane, mada je to možda zaboravio. Prilično krupan tip." Gib mahnu ugipsanom rukom ka najkrupnijem od grubijana koji su stajali u blizini. "Otprilike ovoliki, ali ne toliko mator. Na glavi ima više kose nego što mu treba, ali mu uši ipak vire iz nje."
<BR>&nbsp;&nbsp;&nbsp;&nbsp;&nbsp;"Jaka donja vilica, isturena napred!" reče Mejtera Nana, maltene poigravajući od nestrpljenja i brige.
<BR>&nbsp;&nbsp;&nbsp;&nbsp;&nbsp;"E, to je taj, generalice. Isturena toliko da mož okačiš na nju veš da se suši." Gib se prigušeno nasmeja, i to je zvučalo kao da se u njegovim prostranim prsima krije, i smeje, neki strašni šumski stvor. "Umalo da kažem da izgleda kao ovaj Bongo. Njorka je moj stari drugar, ne bi se ni uvredio. Al bi se možda ti uvredila, ili bog koji ga je kucnuo po ramenu. A to je bio, kaže on, Tartaros."
<BR>&nbsp;&nbsp;&nbsp;&nbsp;&nbsp;"Ova, generalice, je li, pauza, u smislu o-dugo--vla..."
<BR>&nbsp;&nbsp;&nbsp;&nbsp;&nbsp;Mejtera Nana opet žustro klimnu glavom. "Dobro on kaže, Gibe. Ustani. Ne moraš sa mnom razgovarati kao sa detetom, samo zato što nisam visoka."
<BR>&nbsp;&nbsp;&nbsp;&nbsp;&nbsp;Ona pođe napred, lakim trkom, i kao magnet povuče za sobom diva. "Da vidimo... Ti ne poznaješ nikoga ovde osim mene. Ne poznaje ni naša sirota Mejtera, koju je trebalo da ti predstavim. Osim ako si se već upoznala sa Njegovom eminencijom, Mejtera?... Eminencijo, ovo je moja najdraža prijateljica, po starešinstvu iznad mene, Mejtera Mermer. Mejtera, ovo je Njegova eminencija koadjutor, patera Ustavica."
<BR>&nbsp;&nbsp;&nbsp;&nbsp;&nbsp;Mejtera Mermer, hitajući za njima, zastade dovoljno dugo da izvede naklon na uobičajeni način.
<BR>&nbsp;&nbsp;&nbsp;&nbsp;&nbsp;"To je, je li. Čast? Za mene, Mejtera. Za mene. Izrazito. Pa... Povlastica. Počinjemo naše poznanstvo pod najpovoljnijim, je li, okolnostima. Sla, hm. Slažeš se?"
<BR>&nbsp;&nbsp;&nbsp;&nbsp;&nbsp;"Izrazito, eminencijo!"
<BR>&nbsp;&nbsp;&nbsp;&nbsp;&nbsp;Mejtera Nana prešla je iz trka u vrlo brzi hod; odmicala je snažno. "Ovo je Gib, kao što si čuo, prijatelj Njorkin, a moj ratni drug. Ovaj vojnik koji drži pušku debeljaču uperenu u zarobljenike... Liskune, nije stvarno potrebno da ti to radiš. Neće oni bežati."
<BR>&nbsp;&nbsp;&nbsp;&nbsp;&nbsp;Osvrnula se, u hodu, da na tren pogleda Mejteru Mermer. "Gde sam bila? Aha, da. Ovo je privremeni kaplar Liskun. Ja sam ga privremeno unapredila i poverila mu da komanduje svojim saborcima dok narednik Pesak ne bude, Njorkinim delovanjem, vraćen nama."
<BR>&nbsp;&nbsp;&nbsp;&nbsp;&nbsp;Mejtera Mermer sustiže Mejteru Nanu i reče: "Oni to, sigurno, nose sirotog narednika Peska?"
<BR>&nbsp;&nbsp;&nbsp;&nbsp;&nbsp;"Tako je. Nose ga Škriljac i Bitum. Naši zarobljenici - sada naši prijatelji, ili, bar, prijatelji moji, a i prijatelji Njegove eminencije, svakako - jesu Pauk i Eland." Došla je do ogromne gomile ljudi koji su se tiskali oko Velikog mantejona. Poče se propinjati na prste, ne bi li tu negde ugledala Njorku.
<BR>
<BR>&nbsp;&nbsp;&nbsp;&nbsp;&nbsp;Ksipias je pronašao i zapalio neku sveću; Svila odvuče Hosaana od svetlosti sveće, u mrak hodnika. "Majstor Ksipias može njoj pomoći da vidi šta se gde nalazi; može joj držati sveću, a to je sve što je njoj, zapravo, potrebno. Ti i ja imamo o ponečemu da porazgovaramo."
<BR>&nbsp;&nbsp;&nbsp;&nbsp;&nbsp;"Do-bar mali", graknu Oreb Svili, umirujućim načinom.
<BR>&nbsp;&nbsp;&nbsp;&nbsp;&nbsp;"Zaposlio sam te - znajući da si agent trivigauntske vladarke, Rani - zato što ste vi Trivigaunci naši saveznici. Siguran sam da ti je to jasno."
<BR>&nbsp;&nbsp;&nbsp;&nbsp;&nbsp;"Svakako, Kalde."
<BR>&nbsp;&nbsp;&nbsp;&nbsp;&nbsp;"Ne duguješ ništa Vironu, niti meni. Ali, ako želiš da ostaneš, moraćeš biti otvoreniji nego do sad."
<BR>&nbsp;&nbsp;&nbsp;&nbsp;&nbsp;"Samo zato što je onaj stari slušao, Kalde. Znam da ti imaš poverenja u njega, i verovatno u tom pogledu ne grešiš. Ali ja nisam ti. Nastojim ni u koga da nemam više poverenja nego što moram."
<BR>&nbsp;&nbsp;&nbsp;&nbsp;&nbsp;"Jasno mi je to. A imaju li oni poverenja u tebe? Mislim, zvaničnici kojima ti podnosiš izveštaje."
<BR>&nbsp;&nbsp;&nbsp;&nbsp;&nbsp;Nastade kratkotrajna tišina; u mrklom mraku, Svila nije mogao videti Hosaanovo lice, ali je osećao da od toga ne bi ni bilo nikakve koristi. Onda Hosaan reče: "Ne više nego što moraju, Kalde. Meni to, međutim, ne smeta. Navikao sam na to."
<BR>&nbsp;&nbsp;&nbsp;&nbsp;&nbsp;"Ja nisam. Nema sumnje da ću se morati navići; ali, za sada, nije mi lako. Ti njih varaš. Zato si rekao Rogu - i mnogima drugima, nesumnjivo - da te zovu 'Šljuk'; to je ime pod kojim se krećeš ovde. Iz istog razloga si se ubacio kao konobar za vreme naše večere. Želeo si da pokažeš nekome ko je bio za stolom da si uspeo prodreti u moje domaćinstvo. Nekome ko tebe prepoznaje već prvim pogledom. Zar nije tako?"
<BR>&nbsp;&nbsp;&nbsp;&nbsp;&nbsp;Hosaanov jedini odgovor bilo je sablasno ćutanje. Na Svilinom ramenu, Oreb graknu i promeškolji se nelagodno.
<BR>&nbsp;&nbsp;&nbsp;&nbsp;&nbsp;"Ta osoba će pretpostavljati, dakako, da ja nisam svestan da si ti trivigauntski agent..."
<BR>&nbsp;&nbsp;&nbsp;&nbsp;&nbsp;"Uhoda, Kalde. Nemojmo okolišiti i koristiti ublažene reči. Znaš da sam uhoda, znao si to od trenutka kad si me primetio u onom brodiću."
<BR>&nbsp;&nbsp;&nbsp;&nbsp;&nbsp;"Dobićeš pohvale i priznanja."
<BR>&nbsp;&nbsp;&nbsp;&nbsp;&nbsp;Hosaan zausti da nešto kaže, ali ga Svila prekide. "Nisam završio. Dok si nas vodio ovamo, razmišljao sam o tvojoj dvoličnosti i o tvom zaposlenju: moj si vozač. Molim te, nemoj reći da je tvoja laž u suštini ipak istina zato što sam ja jedini koji zna i zato što nameravaš da obavestiš svoje starešine da je to tako. Bila bi ti to samo još jedna, dalja laž."
<BR>&nbsp;&nbsp;&nbsp;&nbsp;&nbsp;"Dobro, neću."
<BR>&nbsp;&nbsp;&nbsp;&nbsp;&nbsp;"U tom slučaju, ja kažem ovo. Možeš preneti svojim starešinama sve što doznaš. Ja sam od samog početka smatrao da ćeš ti to činiti, a pošto nemam ni najmanju nameru da izneverim vašu Rani, Viron tu ne može nikako biti na šteti. Ali moraš me poštovati jednako kao što je činio vaš doktor Ždral - moraš mi govoriti sve što ja hoću da znam o tvom poslu ovde i o izveštajima koje šalješ. Zauzvrat, čuvaću tvoju tajnu."
<BR>&nbsp;&nbsp;&nbsp;&nbsp;&nbsp;Prođe, puzeći, jedna sekunda. Dve. "U redu, Kalde. Ali ja sam oduvek bio voljan da ti kazujem sve što je bilo potrebno da znaš."
<BR>&nbsp;&nbsp;&nbsp;&nbsp;&nbsp;"Hvala. Ranije sam pitao da li generalisima Sijuf ili generalica Saba znaju kako izgledaš, da li te mogu prepoznati na prvi pogled. Rekao si da ne znaju, i ja sam ti verovao." Na trenutak se Svili učini da se nešto šunja kroz tamu; ali začu samo lepet krila Oreba koji je uzleteo sa njegovog ramena.
<BR>&nbsp;&nbsp;&nbsp;&nbsp;&nbsp;"Pitam ponovo - da li je to bila istina? Da li te jedna, ili druga, znaju?"
<BR>&nbsp;&nbsp;&nbsp;&nbsp;&nbsp;"Istina je, Kalde. Nikada nisam razgovarao sa njima. Ne verujem da ijedna zna kako izgledam."
<BR>&nbsp;&nbsp;&nbsp;&nbsp;&nbsp;"Na mojoj večeri bio je prisutan neko ko te poznaje. Ko je to bio?"
<BR>&nbsp;&nbsp;&nbsp;&nbsp;&nbsp;"Pukovnica Abandža. Zar nisi pitao šta će ona u Sijufinom štabu? Ona je oficir obaveštajne službe."
<BR>&nbsp;&nbsp;&nbsp;&nbsp;&nbsp;"Njoj podnosiš izveštaje?"
<BR>&nbsp;&nbsp;&nbsp;&nbsp;&nbsp;"Od sada verovatno hoću. Ali ti još ne uviđaš da..."
<BR>&nbsp;&nbsp;&nbsp;&nbsp;&nbsp;Blaga svetlost sveće pojavila se u Zumbulinim vratima. Oreb reče, ali sa Ksipiasovog ramena: "Maca do-đe."
<BR>&nbsp;&nbsp;&nbsp;&nbsp;&nbsp;Svila upita: "Kako ide, majstore Ksipiase?"
<BR>&nbsp;&nbsp;&nbsp;&nbsp;&nbsp;Starac odmahnu glavom. "Ne ide. Ništa nije ostalo, momče! Ali hoćeš li parče srebrnog lanca? Prsten koji vredi pola kartice?"
<BR>&nbsp;&nbsp;&nbsp;&nbsp;&nbsp;"Ne, hvala."
<BR>&nbsp;&nbsp;&nbsp;&nbsp;&nbsp;"Ni ja! Al to smo našli! I misliš da je ona zadržala? Ne, nego je bacila i to. Bacila na pod. Fakt!"
<BR>&nbsp;&nbsp;&nbsp;&nbsp;&nbsp;Oreb im saopšti: "La-če mala."
<BR>&nbsp;&nbsp;&nbsp;&nbsp;&nbsp;"Nije trebalo da je ostaviš samu u mraku", progunđa Svila.
<BR>&nbsp;&nbsp;&nbsp;&nbsp;&nbsp;"Isterala me, momče. Sa svećom ja izleteh napolje!"
<BR>&nbsp;&nbsp;&nbsp;&nbsp;&nbsp;Osetivši pritisak Hosaanove ruke na leđima, Svila reče: "U pravu si, Šljuče, naravno. Moram poći kod nje, unutra. Ne znam mogu li joj išta pomoći, ali moram pokušati."
<BR>&nbsp;&nbsp;&nbsp;&nbsp;&nbsp;Svila, sam, pođe mračnim hodnikom i zaokrete u još mračniji ulaz prostorije koja je nekad bila Zumbulin apartman. Ovde se nekada nalazio sto za oblačenje, sa intarzijama od zlata i slonovače; tamo ormani prepuni skupih kaputa i haljina; onamo staklo za komunikaciju, ispravno. A preostade samo tama, i melanholična slatkoća prosutog parfema. Jedna vrata vodila su u Zumbulin 'balneum', kupatilo, podseti se Svila; druga u njenu spavaću sobu. On uzalud pokuša da se seti koja su vrata bila levo, a koja desno. Začu njene jecaje, tako da prisećanje nije bilo ni potrebno; idući za tim zvukom, on, pipanjem, nađe vrata koja su ga vodila ka njoj, i uveri se da su otvorena.
<BR>&nbsp;&nbsp;&nbsp;&nbsp;&nbsp;Posle toga, nije se imalo šta drugo raditi nego ući u sobu, zajedno sa duhom onog nekadašnjeg patere Svile.
<BR>
<BR>&nbsp;&nbsp;&nbsp;&nbsp;&nbsp;"Stoj!" Muški glas, praćen zveketom oružja u pokretu, oslobađanje kočnice; Sijufina oficirka obaveštajne službe diže obe ruke visoko. Trudila se, za to vreme, da vidi stražara, pri noćnoj svetlosti, prigušenoj zbog sloja oblaka između Virona i nebeskih zemalja. "Ja sam pukovnica Abandža, u službi Rani od Trivigauntea."
<BR>&nbsp;&nbsp;&nbsp;&nbsp;&nbsp;Sašaptavanje. Dva stražara, dakle, ako ne i više. "Priđi i kaži lozinku."
<BR>&nbsp;&nbsp;&nbsp;&nbsp;&nbsp;Abandža pođe polako napred, držeći ruke i dalje u vazduhu. Ako ovi nervozni muškarci pripadaju Kaldeovoj gardi, onda jesu (ili bi barem trebalo da budu) disciplinovani. Ali ako su dobrovoljci generalice Nane, mogli bi pucati bez upozorenja.
<BR>&nbsp;&nbsp;&nbsp;&nbsp;&nbsp;"Stoj u ime Rani!"
<BR>&nbsp;&nbsp;&nbsp;&nbsp;&nbsp;Abandža opet stade. Predstavi se po drugi put. Negde iza nje jedan glas zašišta: "Prokleto su nervozni i oni i one, damo. Ne bih ja stajao između njih."
<BR>&nbsp;&nbsp;&nbsp;&nbsp;&nbsp;"Hvala", progunđa ona. "To je dobar savet, sigurna sam."
<BR>&nbsp;&nbsp;&nbsp;&nbsp;&nbsp;Jedna mršava vojnikinja iz Pratećeg konjičkog bataljona iskorači iz senke; Abandža sa zadovoljstvom vide da ta žena drži pušku okrenutu nadole. "Moraš i meni dati lozinku da bi prošla, pukovnice."
<BR>&nbsp;&nbsp;&nbsp;&nbsp;&nbsp;"Boraz." Sada će se videti da li je kod ove vojnikinje nepoznavanje 'zajedničkog jezika', koje nagoveštava njenu pripadnost aristokratiji, istinsko ili lažno.
<BR>&nbsp;&nbsp;&nbsp;&nbsp;&nbsp;"Možeš proći, pukovnice."
<BR>&nbsp;&nbsp;&nbsp;&nbsp;&nbsp;Lažno.
<BR>&nbsp;&nbsp;&nbsp;&nbsp;&nbsp;"Stoj!" Opet oni Kaldeovi. Abandža reče: "Pa, već sam jednom stala za vas."
<BR>&nbsp;&nbsp;&nbsp;&nbsp;&nbsp;"Imaš li našu lozinku?"
<BR>&nbsp;&nbsp;&nbsp;&nbsp;&nbsp;Ona, u sebi, uzdahnu. "Nisam znala da je potrebna. Moram razgovarati sa oficirkom koja komanduje našem odeljenju ovde."
<BR>&nbsp;&nbsp;&nbsp;&nbsp;&nbsp;"Ne možeš u Juzgado bez naše lozinke."
<BR>&nbsp;&nbsp;&nbsp;&nbsp;&nbsp;"Onda mi je morate vi dati."
<BR>&nbsp;&nbsp;&nbsp;&nbsp;&nbsp;Još jedno savetovanje šapatom. "To je protivno pravilima, pukovnice."
<BR>&nbsp;&nbsp;&nbsp;&nbsp;&nbsp;Njene oči privikavale su se na mrak; videla je obojicu muških stražara. Svetlosti nebeskih zemalja svetlucale su u noći, odbijale se sa njihovih oklopa koji su izgledali kao da su premazani voskom. "Ako je protiv pravila dati ikome lozinku, onda ne možeš očekivati da je ja znam."
<BR>&nbsp;&nbsp;&nbsp;&nbsp;&nbsp;Ona se zatim obrati konjičkoj oficirki. "Idi i dovedi je. Imaš moju dozvolu za napuštanje stražarskog mesta."
<BR>&nbsp;&nbsp;&nbsp;&nbsp;&nbsp;Glas iza Abandže reče, odveć tiho da bi to muškarci čuli: "Ima jedan fini lokal, Troterov. Jedna ulica niže, pa skreneš ka zapadu. Mož' popijemo po jedno pićence. Reci ovim zelembaćima da je pošalju tamo kad se pojavi."
<BR>&nbsp;&nbsp;&nbsp;&nbsp;&nbsp;Abandža odrečno zavrte glavom.
<BR>&nbsp;&nbsp;&nbsp;&nbsp;&nbsp;"Gospo, više sam potreban ja tebi nego ti meni."
<BR>&nbsp;&nbsp;&nbsp;&nbsp;&nbsp;Bez osvrtanja, Abandža progunđa: "Ma nemoj? Nisam primetila."
<BR>&nbsp;&nbsp;&nbsp;&nbsp;&nbsp;"Mog'o sam te uvedem bez problema. Pa, jeee, mogu i sad. Kaži im 'povelja'. To ti dajem besplatno."
<BR>&nbsp;&nbsp;&nbsp;&nbsp;&nbsp;"Straža!" reče Abandža. "Setih se vaše lozinke. Rekao mi je vaš Kalde za večerom."
<BR>&nbsp;&nbsp;&nbsp;&nbsp;&nbsp;Obojica priđoše bliže, držeći puške uperene pravo u nju. "Kaži."
<BR>&nbsp;&nbsp;&nbsp;&nbsp;&nbsp;Ona se osmehnu. "Osim ako je neko promenio lozinku, a o tome nije obavestio Kaldea, vaša lozinka bi morala i sad glasiti: povelja."
<BR>&nbsp;&nbsp;&nbsp;&nbsp;&nbsp;"Prolazi, prijateljice."
<BR>&nbsp;&nbsp;&nbsp;&nbsp;&nbsp;"Hvala vam još jednom", progunđa Abandža.
<BR>&nbsp;&nbsp;&nbsp;&nbsp;&nbsp;Šištanje iza nje bilo je jedva čujno. "U zadnjoj sobi. Tip se zove Urus."
<BR>
<BR>&nbsp;&nbsp;&nbsp;&nbsp;&nbsp;"Niiiššštaaa..." Zumbulini jecaji polako su se stišavali, prelazili u tiho šmrcanje. "Onoliki provodi. Onoliki osmesi. Prosjakov koren i rđa; uradi ovo, uradi ono. I ništa nije ostalo." Jecaji se vratiše. "O, Ki-i-pris... Smiluj se!"
<BR>&nbsp;&nbsp;&nbsp;&nbsp;&nbsp;Svila tiho reče: "Mislim da se ona možda već smilovala."
<BR>&nbsp;&nbsp;&nbsp;&nbsp;&nbsp;"Moiiim te taniii", reče katahrest. "Ljub ljuuuub."
<BR>&nbsp;&nbsp;&nbsp;&nbsp;&nbsp;Svila to posluša. Poljubi Zumbulu u uvo, zatim u zadnju stranu vrata, a kad ona podiže glavu, poljubi je u usne.
<BR>&nbsp;&nbsp;&nbsp;&nbsp;&nbsp;"Joooš jooš ljub leeep", reče katahrest i pokuša mljackanjem da dočara zvuk poljupca, ne uspešno.
<BR>&nbsp;&nbsp;&nbsp;&nbsp;&nbsp;Treći 'ljub' nije još bio završen. A kad se završio, Zumbula reče: "Obriši lice, celog sam te uslinavila."
<BR>&nbsp;&nbsp;&nbsp;&nbsp;&nbsp;"To su samo suze", reče Svila. Izvadi maramicu iz džepa.
<BR>&nbsp;&nbsp;&nbsp;&nbsp;&nbsp;"Ne samo suze", reče Zumbula. "Toliko sam plakala da mi je i nos procurio. Nemoj misliti da ne umem da plačem i lepo, kad je to potrebno."
<BR>&nbsp;&nbsp;&nbsp;&nbsp;&nbsp;"Neee laaaač."
<BR>&nbsp;&nbsp;&nbsp;&nbsp;&nbsp;"Razmišljala sam o nekim stvarima. Na primer: znaš li šta sam imala kad sam polazila od kuće?"
<BR>&nbsp;&nbsp;&nbsp;&nbsp;&nbsp;On odrečno odmahnu glavom. "Šta?" upita, shvativši da tu njegovu kretnju glavom Zumbula nije mogla videti.
<BR>&nbsp;&nbsp;&nbsp;&nbsp;&nbsp;"Dve haljine koje mi je m-mati sašila, i njen kišobran. Nije imala šta drugo da mi da, pa mi je to dala. Jedan veliki zeleni kišobran... Čuvala sam ga godinama, ali ne znam šta je posle bilo s njim. A evo š-šta imam sad. Ovo odeće što je na meni, i jednu haljinu koju sam ostavila kod Orhideja, a koju je ona obećala da će dati na čišćenje. Imam ovog Tika ovde, i jednu zlatnu karticu. Ali Orhideji dugujem sedam. To je daleko preskupo za ono što sam od nje dobila, ali šta se moglo?"
<BR>&nbsp;&nbsp;&nbsp;&nbsp;&nbsp;Svila ustade. "Kaži joj da ćeš joj platiti kasnije. A i hoćeš, itekako."
<BR>&nbsp;&nbsp;&nbsp;&nbsp;&nbsp;"Znašššš..." reče Zumbula. Priguši jecaj. "Učiš ti, brzo. Čuj... nisam se ja još isplakala zbog svega ovoga. Tek ima da bude suza - noćas..."
<BR>&nbsp;&nbsp;&nbsp;&nbsp;&nbsp;"Taniiii lače."
<BR>&nbsp;&nbsp;&nbsp;&nbsp;&nbsp;"Noćas, noćas. Pre nego što zaspim. Ja skoro svake noći otplačem pre spavanja, a ponekad i za vreme spavanja. Ej! Telksice mi!"
<BR>&nbsp;&nbsp;&nbsp;&nbsp;&nbsp;"Šta bi?" upita Svila.
<BR>&nbsp;&nbsp;&nbsp;&nbsp;&nbsp;"Idi brzo na vrata, stani tamo i zatvori ih. Ne pitaj ništa. Brzo."
<BR>&nbsp;&nbsp;&nbsp;&nbsp;&nbsp;On to uradi. Začu dva glasa iza sebe u tami. "Tik? Tik, jesi tu?" "Tuuuuuu." "Pa, nemoj me vučeš za suknju." "Neee jaaaaa." "Svilo, jesam ti rekla zašto sam ovoga nabavila? Da ga dam Kiprisi i zamolim je da mi da tebe."
<BR>&nbsp;&nbsp;&nbsp;&nbsp;&nbsp;Svila, još jednom, ostade zanemeo.
<BR>&nbsp;&nbsp;&nbsp;&nbsp;&nbsp;"A pijaca zatvorena... Al tamo se i posle zatvaranja još vrzma poneki šmolja sa tim životinjama. Ja dam stražaru jednu karticu da me pusti unutra, uđem i nabavim Tika. Prodavac me ubedio da su najbolje one životinje koje govore."
<BR>&nbsp;&nbsp;&nbsp;&nbsp;&nbsp;"Tako je i meni rekao neko. Isti prodavac, nesumnjivo."
<BR>&nbsp;&nbsp;&nbsp;&nbsp;&nbsp;"Vodila sam ga na kanapu koji mu je bio vezan oko vrata i koji sam držala u ruci dok sam tražila svoje stvari. Ponekad u zubima. A kad me spopale suze, ja samo pritisnula kanap nogom, a Tik - pobegao. Da l' ga razvezao, da l' izgrickao."
<BR>&nbsp;&nbsp;&nbsp;&nbsp;&nbsp;"Neeee bežžžžžž."
<BR>&nbsp;&nbsp;&nbsp;&nbsp;&nbsp;"Ma, nisi ti bežao, a ja znam da si znao šta nameravam, jer si me stalno molio da to ne uradim." Svili Zumbula reče: "Onda je sav narod povrveo ka onom mantejonu na brdu, ja videla, pa pošla i sama."
<BR>&nbsp;&nbsp;&nbsp;&nbsp;&nbsp;"Shvatam."
<BR>&nbsp;&nbsp;&nbsp;&nbsp;&nbsp;"Al kad se izmigoljio, nije stvarno pobegao. Zašto nisi, Tikence?"
<BR>&nbsp;&nbsp;&nbsp;&nbsp;&nbsp;"Leeepa dammmmm. Bude saaaa."
<BR>&nbsp;&nbsp;&nbsp;&nbsp;&nbsp;"Da budeš sa mnom? Valjda zato." Ne mareći više za Tika, 'lepa dama' reče Svili: "Pokušavam ovo da kažem: znam da si ti stvarno religiozan. Ja nisam, ali mogao bi ti da me naučiš."
<BR>&nbsp;&nbsp;&nbsp;&nbsp;&nbsp;Njemu se neodoljivo nametnu misao da bi bolje bilo da ona nauči njega. "Daleko sam od najboljeg mogućeg nastavnika vere, ali pokušaću ako budeš želela."
<BR>&nbsp;&nbsp;&nbsp;&nbsp;&nbsp;"Rekao si da posle ovoga treba da idemo kod Prolokutora. Što se mene tiče, možda i ne bismo morali."
<BR>&nbsp;&nbsp;&nbsp;&nbsp;&nbsp;On se osmehnu. "Nećeš prineti na žrtvu Tika?"
<BR>&nbsp;&nbsp;&nbsp;&nbsp;&nbsp;"Pa, hoću ako mi ti kažeš."
<BR>&nbsp;&nbsp;&nbsp;&nbsp;&nbsp;Tik se pobuni. "Nieeeeeee."
<BR>&nbsp;&nbsp;&nbsp;&nbsp;&nbsp;"Ne vidim da bi imalo svrhe." Nešto veliko i mekano pritisnu se uz Svilinu nogu; on spusti ruku u mrak da opipa šta je to, ne nađe ništa. "Hoćeš da te ja učim. Na bogove - utvrdio sam to - naši darovi ne utiču mnogo. A i kad nam daju ono što smo zatražili..." Blagi pritisak se vrati, umalo da ga obori s nogu.
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"I ja se pitam šta je, ali sad mislim da znam. Oreb je pokušao da mi kaže još u hodniku; trebalo je da pogodim kad je uzleteo u onom prvom trenutku pošto sam ja čuo ovo. Gljiva Mukorica naša kaže da su ovo risovi ili 'linksovi'. Jedan ris je u sobi sa nama."
<BR>&nbsp;&nbsp;&nbsp;&nbsp;&nbsp;"Jel to nešto kao slepi miš?" Zumbula je zvučala kao da je počinje podilaziti strah.
<BR>&nbsp;&nbsp;&nbsp;&nbsp;&nbsp;"Pripadaju rodu mačaka."
<BR>&nbsp;&nbsp;&nbsp;&nbsp;&nbsp;"Imaju... ajoj. Nešto me pritisnu o nogu. Veliko je kao veliki pas."
<BR>&nbsp;&nbsp;&nbsp;&nbsp;&nbsp;"To ti je ris; ali nema razloga da ga opisujem kad ga ne možeš videti sama." Svila podiže glas. "Majstore Ksipiase, donesi sveću, molim te."
<BR>&nbsp;&nbsp;&nbsp;&nbsp;&nbsp;"Jesu to one ogromne, kao, mačke, koje je talus puštao noću?" upita Zumbula, zvučeći prestravljenije nego ikad.
<BR>&nbsp;&nbsp;&nbsp;&nbsp;&nbsp;"Njih kontroliše Gljiva, što je dobro i za nju i za nas." Svila je nastojao da zvuči umirujuće. "Pretpostavljam da bi ovaj ris želeo da ga odvedemo u Kaldeovu palatu, gde se Gljiva nalazi."
<BR>&nbsp;&nbsp;&nbsp;&nbsp;&nbsp;Odgovori mu prigušeno predenje, nalik na mačje, ali daleko preduboko i prepuno muklog, odzvanjajućeg zvuka da bi moglo biti Tikovo.
<BR>
<BR>&nbsp;&nbsp;&nbsp;&nbsp;&nbsp;Abandža pogledom obuhvati Troterovu krčmu. Činilo se da tu nikog nema osim nekog dede koji je spavao za jednim stolom i jednog debeljka iza šanka koji je prao krigle napravljene od pečene gline. "Barmene?" upita mu Abandža.
<BR>&nbsp;&nbsp;&nbsp;&nbsp;&nbsp;"Aha, sestro. Pićence?"
<BR>&nbsp;&nbsp;&nbsp;&nbsp;&nbsp;Ona odrečno odmahnu glavom. "Meni se ima obraćati: pukovnice. Pošto sam ja ta koja nešto želi, možeš me zvati 'sestro'. Ali čim budeš ti nešto od mene želeo, odmah kaži 'pukovnice', pa ćeš možda i dobiti."
<BR>&nbsp;&nbsp;&nbsp;&nbsp;&nbsp;Debeli barmen diže pogled. "Ja ću ti odmah reći pukovnice, sestro."
<BR>&nbsp;&nbsp;&nbsp;&nbsp;&nbsp;"Mada to nisam očekivala. Imaš gosta koji se zove Urus."
<BR>&nbsp;&nbsp;&nbsp;&nbsp;&nbsp;"Dolaze barem dvojica takvih", reče slaninko. "Postoji i treći, al je sad u jami."
<BR>&nbsp;&nbsp;&nbsp;&nbsp;&nbsp;"Urus je u tvojoj zadnjoj sobi i očekuje me. Pokaži mi gde je to."
<BR>&nbsp;&nbsp;&nbsp;&nbsp;&nbsp;"Niko nije u mojoj zadnjoj sobi, sestro."
<BR>&nbsp;&nbsp;&nbsp;&nbsp;&nbsp;"U tom slučaju, čekaću ga tamo. Ona žuta boca", reče ona, pokazavši prstom. "Pretpostavljam da je to belo vino 'sautern'."
<BR>&nbsp;&nbsp;&nbsp;&nbsp;&nbsp;Debeli slegnu ramenima. "Trebalo bi da bude."
<BR>&nbsp;&nbsp;&nbsp;&nbsp;&nbsp;"Donesi ga, i dve čiste čaše."
<BR>&nbsp;&nbsp;&nbsp;&nbsp;&nbsp;"Imam ja i bolje vino, za dva'es sedam komadića. To ti je šesn'es."
<BR>&nbsp;&nbsp;&nbsp;&nbsp;&nbsp;"Donesi ga. Otvaraš račune za stalne goste? Otvori za mene. Zovem se Abandža."
<BR>&nbsp;&nbsp;&nbsp;&nbsp;&nbsp;"A ti bi da platiš neki drugi put? Nema to. Sestro, mi ne... skloni to!"
<BR>&nbsp;&nbsp;&nbsp;&nbsp;&nbsp;"Muškarci", reče Abandža, zakoračivši u prostor iza šanka. "Kako bi se ti suočio sa kopljima, ako te plaši jedan mali igličar? Donesi dobar sautern i čaše. Šta misliš, da pozoveš Kaldeovu gardu čim ja okrenem leđa? Neće oni uhapsiti oficirku trivigauntske vladarke, ali zato se mom prijatelju Urusu tvoj pokušaj neće dopasti."
<BR>&nbsp;&nbsp;&nbsp;&nbsp;&nbsp;"Nikad ja to ne radim, sestro."
<BR>&nbsp;&nbsp;&nbsp;&nbsp;&nbsp;"Onda neće biti potrebno da ja uhapsim tebe, kad moji dođu. Niti će biti potrebno da te ubijem. Priznajem da mi je ta mogućnost pala na um." Abandža se nasmeši još šire, razonođena zveckanjem čaša na poslužavniku koji se našao u debeljkovoj ruci. "Hajde ti napred. Ako se ne budeš ponašao nevaljalo, nema razloga da se plašiš."
<BR>&nbsp;&nbsp;&nbsp;&nbsp;&nbsp;On pođe, Abandža za njim; gurala ga je igličarem u leđa. Barmen odgrnu jedan prljavi zeleni zastor koji je prikrivao ulaz u mračan, uzan hodničak. Ona reče: "Znaš, mislim da razumem ovaj tvoj 'Troterov' ćumez. Ti si Troter?"
<BR>&nbsp;&nbsp;&nbsp;&nbsp;&nbsp;On klimnu glavom.
<BR>&nbsp;&nbsp;&nbsp;&nbsp;&nbsp;"Sudstvo Virona zaseda u palati Juzgado, a optuženi ovde piju pre nego što odu tamo. Ili kad budu oslobođeni. Sad nema nikog, jer sudovi ne rade."
<BR>&nbsp;&nbsp;&nbsp;&nbsp;&nbsp;"Ma, nema nikog ni u zadnjoj sobi." Troter stade ispred jednih vrata. Proguta. "Mož' ti da čekaš, ako ti se čeka, ali ja zatvaram u..."
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Zatvaram čim odeš. Važi tako? Ako uđe iko po imenu Urus, odma' ću mu kažem da si ti ovde." Troter otvori vrata i zablenu u veoma prljavog bradatog čoveka unutra.
<BR>&nbsp;&nbsp;&nbsp;&nbsp;&nbsp;Urus ustade, kretnjama prenaglašene učtivosti, i povuče jednu stolicu od stola, da Abandža lakše sedne. Ona sede, a Troter promrmlja: "Auuu, a ja zaboravio da je Kalde njih pustio. Al mnogi se jedva vuku."
<BR>&nbsp;&nbsp;&nbsp;&nbsp;&nbsp;"Ja sam se pustio sam", reče Urus. "'Aj ti meni donesi nešto za jelo. Nabaci na njen račun."
<BR>&nbsp;&nbsp;&nbsp;&nbsp;&nbsp;Ne prestajući da se osmehuje, Abandža klimnu glavom na to.
<BR>&nbsp;&nbsp;&nbsp;&nbsp;&nbsp;Kad se vrata zatvoriše za Troterom, Urus reče: "Pa, 'vala ti za ovu bočicu vina, gospoja, i za to što će on da donese klopu. Stvarno si carica." Njegov glas postade poverljiv. "Al da ti kažem, i ja sam čovek pravi. Ti budi sa Urusom kao cigla, on će s tobom biti kao kamen. Zar nećeš da skloniš to pištoljče?"
<BR>&nbsp;&nbsp;&nbsp;&nbsp;&nbsp;"Neću. Troter nije znao da si ti ovde unutra?"
<BR>&nbsp;&nbsp;&nbsp;&nbsp;&nbsp;"Kod njega nema sedenje onako, nego mora nešto da se naruči; piće. A ja nisam im'o lovu. Tebi to ništa ne smeta, a? Da, ja sam robijaš. Bio. Izbatrgo sam se napolje, pre neki dan. Da sam bez para - bez para sam. Ali tebi ću biti od koristi, damo, pa ćeš mi ti dati deset karte..."
<BR>&nbsp;&nbsp;&nbsp;&nbsp;&nbsp;Ona se nasmeja.
<BR>&nbsp;&nbsp;&nbsp;&nbsp;&nbsp;"Jer ima da ti kažem stvari i stvari. A posle još mnoge druge da saznam za tebe, kad okupim moju staru družinu opet, znaš?"
<BR>&nbsp;&nbsp;&nbsp;&nbsp;&nbsp;"Otvori ti 'bočicu', pa sipaj sebi koliko god želiš", reče ona. "Mnogo mi te žao, zato sam ti platila piće, a i hranu ako ovaj barmen donese, ako ima išta."
<BR>&nbsp;&nbsp;&nbsp;&nbsp;&nbsp;"Znaš ti, gospoja, ko je Pauk?"
<BR>&nbsp;&nbsp;&nbsp;&nbsp;&nbsp;"Je l' bi trebalo da znam?"
<BR>&nbsp;&nbsp;&nbsp;&nbsp;&nbsp;"Pa, je'ote, da. Vi žene imate uhode ovde. On sve njih zna. Zna on i mene, al ne zna da sam proradio za tebe."
<BR>&nbsp;&nbsp;&nbsp;&nbsp;&nbsp;"Ne radiš ti za mene, još. Kome taj navodni 'Pauk' podnosi izveštaje?"
<BR>&nbsp;&nbsp;&nbsp;&nbsp;&nbsp;"Uuuu, savetniku Potou. On je Potova desna ruka. Jesi ikad čula za Guana? A Hiraksa? Dabricu? Paku?"
<BR>&nbsp;&nbsp;&nbsp;&nbsp;&nbsp;Abandža kao da je utonula u misli. "Neka od tih imena možda su mi znana."
<BR>&nbsp;&nbsp;&nbsp;&nbsp;&nbsp;"E, svi oni su sad mrtvi, a ja znam i šta je bilo s njima. Pauk im je bio šef, a sad više nije. Znam gde je on i šta radi. Mog'o bi te odvedem tamo. Mada on to ne bi voleo uopšte. Znaš da su upecali generalicu Nanu?"
<BR>&nbsp;&nbsp;&nbsp;&nbsp;&nbsp;"Ali je ona sad na slobodi." Abandža vrati pištolj u futrolu. "Rečeno je meni."
<BR>&nbsp;&nbsp;&nbsp;&nbsp;&nbsp;"A ti baš ne veruješ."
<BR>&nbsp;&nbsp;&nbsp;&nbsp;&nbsp;"Ja verujem kad vidim."
<BR>&nbsp;&nbsp;&nbsp;&nbsp;&nbsp;Urus razvuče lice u širok osmeh. "To je mandovanka prava. Da, laćano su ti to provalili, ona je sad na slobodi. Mog'o bih ja da ti pokažem i nju i Pauka o jednom trošku, jer sad su zajedno. Ali i ja, kao ti, znaš? Da bih verov'o, mora prvo vidim pare."
<BR>&nbsp;&nbsp;&nbsp;&nbsp;&nbsp;Abandža izvuče, iz svog novčanika za zlatne kartice, jednu i gurnu je prema Urusu, preko mrljavog, ispucalog, starog stola.
<BR>
<BR>&nbsp;&nbsp;&nbsp;&nbsp;&nbsp;Šenila krišom baci pogled u susednu sobu, a onda kažiprstom kucnu po staklu za komunikaciju. Pojavi se ploveće sivo lice. "Da, madam."
<BR>&nbsp;&nbsp;&nbsp;&nbsp;&nbsp;"Tiše, tiše govori, je l' može?" upita Šenila, i sama šapatom. "U onom velikom krevetu neko spava."
<BR>&nbsp;&nbsp;&nbsp;&nbsp;&nbsp;"Spava generalisima Sijuf, madam. Nalazi se u mom vidnom polju, itekeko."
<BR>&nbsp;&nbsp;&nbsp;&nbsp;&nbsp;"Dabome, a mi ne bismo da je probudimo, je l' tako? Znači, tiho."
<BR>&nbsp;&nbsp;&nbsp;&nbsp;&nbsp;"Biću tih, madam. Predlažem, međutim, da zatvorite vrata. To bi nam dalo dodatnu bezbednost, madam."
<BR>&nbsp;&nbsp;&nbsp;&nbsp;&nbsp;Šenila zavrte glavom; poleteše uvojci boje maline. "Moram znati ako ona počne da se budi. Obrati pažnju. Poznaješ Kaldeovu palatu?"
<BR>&nbsp;&nbsp;&nbsp;&nbsp;&nbsp;"Svakako, madam."
<BR>&nbsp;&nbsp;&nbsp;&nbsp;&nbsp;"Postavljala sam ja pitanja preko stakla odatle, znaš? Tri, četiri puta. To me je puštao Kalde, ja sam mu prijateljica. Evo šta pitam: jesi ti onaj isti monitor? Onaj sa kojim sam razgovarala tamo?"
<BR>&nbsp;&nbsp;&nbsp;&nbsp;&nbsp;"Ne, madam. Svako staklo ima svog monitora, premda ja mogu svrhovito uključiti niz drugih i obaviti savetovanje ako iskrsne potreba."
<BR>&nbsp;&nbsp;&nbsp;&nbsp;&nbsp;"Dobro, to ti je dobro, jer on nijednom nije uspeo pronaći Njorku koga sam tražila, a sad kad smo Sijufica i ja ušle ovamo, videla sam ovo staklo i odmah sam želela da te pitam, al nikako nije moglo, jer je ona bila budna i mogla bi čuti da ja tražim Njorku. Znam da ima mnogo ljudi koji se zovu po toj ptici, to ne moraš da mi kažeš, ali ovaj jedan Njorka koga ja tražim živi u Orili i sad ga zovu Njorka Prorok. Čovek baš krupan, gromadina, a i ne izgleda loše, nos slomljen..."
<BR>&nbsp;&nbsp;&nbsp;&nbsp;&nbsp;"Da, madam. Ustanovio sam njegovu lokaciju. Nimalo težak zadatak nije bio, jer je reč prorok poslužila kao dovoljan pokazatelj. Želite li razgovarati s njim?"
<BR>&nbsp;&nbsp;&nbsp;&nbsp;&nbsp;"Dhhh... Čekaj. Dok razgovaram s njim, on me vidi, a?"
<BR>&nbsp;&nbsp;&nbsp;&nbsp;&nbsp;Kao boca koja plovi na vodi, pa je neki talas uznemiri, sivo lice se zanjiha u ništavilu. "Mogli biste odložiti vaš razgovor dok se ne odenete, madam. Ako tako više volite."
<BR>&nbsp;&nbsp;&nbsp;&nbsp;&nbsp;"Nema veze. Samo ti meni kaži gde je on."
<BR>&nbsp;&nbsp;&nbsp;&nbsp;&nbsp;"U Velikom mantejonu, madam, koji se nalazi dve ulice severno i jednu ulicu desno odavde, ako sam tačno obavešten."
<BR>&nbsp;&nbsp;&nbsp;&nbsp;&nbsp;"Znam gde je to. Čuj, da li se on sada nalazi tamo? Njorka, u ovom trenutku, u Velikom mantejonu?"
<BR>&nbsp;&nbsp;&nbsp;&nbsp;&nbsp;"To je tačna informacija, madam."
<BR>&nbsp;&nbsp;&nbsp;&nbsp;&nbsp;"A dobro mu je? Nije mrtav ili tako nešto?"
<BR>&nbsp;&nbsp;&nbsp;&nbsp;&nbsp;"Izgleda u izvesnoj meri umoran, madam. U svakom drugom pogledu procenio bih da je izvrsnoga zdravlja. Nemate li želju da otpočnete razgovor sa tim gospodinom?"
<BR>&nbsp;&nbsp;&nbsp;&nbsp;&nbsp;"Mislim da bi bolje bilo da on ne zna da smo, da smo, ovaj...ja i generalisima. Ili je bar bolje da mu to ne gurnem baš u oči, sad, ali i ako zatvorim vrata, on će pogoditi šta sam radila ovde."
<BR>&nbsp;&nbsp;&nbsp;&nbsp;&nbsp;Sivo lice mudro i odmereno klimnu. "Predostrožno razmišljanje, madam."
<BR>&nbsp;&nbsp;&nbsp;&nbsp;&nbsp;"I ja mislim da jeste. Čekaj još malo, ostani tu, da razmislim."
<BR>&nbsp;&nbsp;&nbsp;&nbsp;&nbsp;"Vrlo rado, madam."
<BR>&nbsp;&nbsp;&nbsp;&nbsp;&nbsp;Skoro čitav minut prođe u tišini u apartmanu Lirihord. Čuli su se samo jaki zvuci Sijufinog disanja.
<BR>&nbsp;&nbsp;&nbsp;&nbsp;&nbsp;Najzad Šenila saopšti: "Imaćeš vrlo težak zadatak, monitore."
<BR>&nbsp;&nbsp;&nbsp;&nbsp;&nbsp;"Mi bujamo pod pritiskom nepovoljnih okolnosti, madam."
<BR>&nbsp;&nbsp;&nbsp;&nbsp;&nbsp;"To je dobro, jer stižu ti neke. Želim da javim nešto jednoj gospođi koja se zove Orhideja. Treba da dobiješ nju ili bilo koga ko može dostaviti poruku njoj. Koliko je sati?"
<BR>&nbsp;&nbsp;&nbsp;&nbsp;&nbsp;"Dva i dvadeset jedan, madam. Fejdan ujutro, madam. Kroz manje od četiri sata nastupiće dizanje zastora."
<BR>&nbsp;&nbsp;&nbsp;&nbsp;&nbsp;"Toga sam se plašila. Ako ne možeš izvršiti zadatak, slobodno mi kaži, neću ti zameriti nimalo."
<BR>&nbsp;&nbsp;&nbsp;&nbsp;&nbsp;"Uložiću krajnji napor, madam, ali žensko ime dato po cvetu orhideji takođe se često sreće. Dodatna obaveštenja mogla bi biti suštinska za uspeh moje misije."
<BR>&nbsp;&nbsp;&nbsp;&nbsp;&nbsp;"A, pa, dabome. Ova Orhideja je gazdarica jedne žute kuće. U Lampionskoj ulici. Ima sa zadnje strane Muzičku ulicu, a ispred ima jednu prodavnicu peciva. Mislim, u ulici Lampionskoj. Ona je krupna, debela žena, ima jedno četiri banke, ili četrdeset pet. Godina."
<BR>&nbsp;&nbsp;&nbsp;&nbsp;&nbsp;"To je dovoljno, madam, identifikovao sam tu jedinku. Ona u svom apartmanu ima komunikacijsko staklo, a ovoga trenutka sprema se za spavanje, u sobi iza te. Treba li da je pozovem pred staklo?"
<BR>&nbsp;&nbsp;&nbsp;&nbsp;&nbsp;"Pa, ja znam to staklo, ono ne radi."
<BR>&nbsp;&nbsp;&nbsp;&nbsp;&nbsp;"Naprotiv, madam, ono je potpuno operativno, mada je mirovalo neupotrebljavano... osamnaest godina. Želite li razgovarati sa Orhidejom?"
<BR>&nbsp;&nbsp;&nbsp;&nbsp;&nbsp;Šenila klimnu glavom i pola minuta kasnije vide Orhideju kako izlazi pred svoje komunikacijsko staklo odevena u čipkaste, crne pantalone i penjoar nabačen na brzinu. "Šen! Kako si uspela da uključiš ovo?"
<BR>&nbsp;&nbsp;&nbsp;&nbsp;&nbsp;"Nije bitno, važno je da je uključeno. Orhidejo, treba mi jedna usluga, ali tu ćeš ti nešto i zaraditi, možda jednu karticu, možda i više."
<BR>&nbsp;&nbsp;&nbsp;&nbsp;&nbsp;Orhideja, koja je pogledom gutala luksuzni nameštaj u 'sobi' Lirihord, klimnu glavom. "Naperila sam uši nagore."
<BR>&nbsp;&nbsp;&nbsp;&nbsp;&nbsp;"E, vidiš onu ribu koja ćori u sobi iza ove? To ti je generalisima iz Triće. Zove se S-ijuf!."
<BR>&nbsp;&nbsp;&nbsp;&nbsp;&nbsp;"Uvek si ti bila srećkovićka, ej, Šenilo."
<BR>&nbsp;&nbsp;&nbsp;&nbsp;&nbsp;"Možda. E, al ja sad mora palim odavde. Je l' Ljubičica spremna za pokret večeras?"
<BR>&nbsp;&nbsp;&nbsp;&nbsp;&nbsp;Orhideja slegnu ramenima, što je izgledalo kao uzdizanje i spuštanje dva lonca puna testa. "Prilično. Znaš ti, Šen, kako je to. Gde si?"
<BR>&nbsp;&nbsp;&nbsp;&nbsp;&nbsp;"U Erminovom. Ovo je apartman sedam i devet, jesi to zapamtila? Dvostruki de luks, i sedmica ali i devetka. Na samom vrhu Velikog stepeništa. Sijufica voli visoke ribe. Lako mi je mogla dati pet kartica. Pet za nju nije ništa. Ljubičica bi trebalo da dobije i više, ako je lepo sapunja. Reci Ljubičici da se popne ovamo i da bude veoma mekana i nežna, i da kaže Sijufici da je moja drugarica i da je čula kako nam je bilo lepo, pa se dosetila da dođe i ona na zabavu. Ja, kad budem izlazila, ostaviću vrata otvorena." Šenilin glas otvrdnu. "Al da se zna, ja dobijam polovinu. Nemoj neko slučajno da pomisli da me zavrne za pare."
<BR>&nbsp;&nbsp;&nbsp;&nbsp;&nbsp;"Nema problema, Šen."
<BR>&nbsp;&nbsp;&nbsp;&nbsp;&nbsp;"Ja kako sad stojim kod Kaldea", reče Orhideja, sagnuvši se i pipkajući po tepihu oko svojih nogu; nađe kombinezon - "verovatno ću moći često da ti nabacim ponešto ovako. Samo nikad nemoj niko da pokuša da me zavrne za lovu, Orhidejo. Jedna moja reč mogla bi da ti zatvori biznis."
<BR>
<BR>&nbsp;&nbsp;&nbsp;&nbsp;&nbsp;Zumbula poluglasno procedi: "Ti stvarno misliš da ovo uradimo?"
<BR>&nbsp;&nbsp;&nbsp;&nbsp;&nbsp;Činilo se da je pitanje isuviše glupo da bi na njega vredelo odgovarati; Svila ipak klimnu glavom. "Njegova svesnost, ti i Njegova eminencija, kao i patera Skočimiš i patera Školjka sigurno čine više nego dovoljan broj zvaničnih lica."
<BR>&nbsp;&nbsp;&nbsp;&nbsp;&nbsp;Iz mračne Ehidnine kapelice iza ambulatorijuma, Mejtera Mermer doviknu: "Zamolila bih za samo još koji trenutak, patera. Patera Inkus radi najbrže što može, pa..."
<BR>&nbsp;&nbsp;&nbsp;&nbsp;&nbsp;Kao razleganje daleke grmljavine, duboki glas Hamerstonov reče: "Ona hoće da bude prisutna, a postoji i dodatni razlog. Sačekaj samo još malo, Kalde. Patera je već skoro gotov."
<BR>&nbsp;&nbsp;&nbsp;&nbsp;&nbsp;Zumbula prošaputa: "Baš i ne bismo morali zvanično. Mogli bismo da se zavučemo negde i da radimo ono što nam se radi, celu noć. Meni stvarno nije bitno da bude zvanično. Časna reč."
<BR>&nbsp;&nbsp;&nbsp;&nbsp;&nbsp;Tik, iz njenog naručja, dodade: "Iiiid saaad."
<BR>&nbsp;&nbsp;&nbsp;&nbsp;&nbsp;"Ja sam poništio tvoj zavet čednosti", reče Kvecal; nije se moglo znati da li je čuo šta je Zumbula rekla. "Augur ostaješ. Je li to jasno?"
<BR>&nbsp;&nbsp;&nbsp;&nbsp;&nbsp;"Savršeno jasno, Svesnosti."
<BR>&nbsp;&nbsp;&nbsp;&nbsp;&nbsp;Ustavica se osmehnu načinom koji je trebalo da ostavi utisak pouzdanja. "Ne može, a? Neizbrisivo. Čak ni Kvecal ne može, a?"
<BR>&nbsp;&nbsp;&nbsp;&nbsp;&nbsp;Prolokutor klimnu glavom. "Tako je. Ja bih ti mogao zabraniti obavljanje augurskih dužnosti, ali ti bi i dalje bio augur, patera Kalde."
<BR>&nbsp;&nbsp;&nbsp;&nbsp;&nbsp;"Razumem, Svesnosti."
<BR>&nbsp;&nbsp;&nbsp;&nbsp;&nbsp;"Ali ti ne zabranjujem. Samo si oslobođen augurskih dužnosti. Ne moraš činodejstvovati niti žrtve prinositi, ali možeš, ako hoćeš. Mantiju možeš i treba da nosiš. Naši građani su izabrali augura zato što su uvereni da su njega izabrali bogovi. Mi se moramo potruditi da to tako i ostane. Moramo održavati njihovu veru. Ako bude potrebno, moramo je i opravdati."
<BR>&nbsp;&nbsp;&nbsp;&nbsp;&nbsp;On baci pogled na Mejteru Nanu koja reče: "Tvoja svesnost se sad pita jesam li ja veru održala u sebi posle ovog Pesovog nepojavljivanja. Ne znam. Možda još mesecima neću znati; možda još godinama. Kamo sreće da je Bizon ovde."
<BR>&nbsp;&nbsp;&nbsp;&nbsp;&nbsp;Pauk klimnu glavom. "I ja kažem ovo poslednje."
<BR>&nbsp;&nbsp;&nbsp;&nbsp;&nbsp;Oreb, kao portparol svog vlasnika, graknu: "Aj-de sad."
<BR>&nbsp;&nbsp;&nbsp;&nbsp;&nbsp;Nadajući se da su svi prisutni razumeli pticu, Svila reče: "Generalice, ti si mi ispričala šta se desilo, ali ja, na nesreću, nisam slušao onako pomno kao što je trebalo. Nisam bio sposoban da razmišljam ni o čemu drugom osim o potrebi da dobijem dozvolu Njegove svesnosti i da ubedim Zumbulu da me prihvati za muža. Da li je Pes, bukvalno, rekao tebi da će ti dati i drugu teofaniju kad stigneš ovde?"
<BR>&nbsp;&nbsp;&nbsp;&nbsp;&nbsp;"Pes..." Mejtera Nana uzdahnu i zagnjuri lice u šake. "Istinu da ti kažem, ne sećam se, ali smatrala sam da je tako rekao."
<BR>&nbsp;&nbsp;&nbsp;&nbsp;&nbsp;Liskun reče: "Nije tako rekao, Kalde. Rekao je da prenesete narednika u Veliki mantejon, navodim: 'Zato što je moj prorok Njorka tamo, a ja nameravam da mu kažem kako da ga popravi.' Nije, međutim, rekao da će to biti odmah."
<BR>&nbsp;&nbsp;&nbsp;&nbsp;&nbsp;Ustavica klimnu glavom.
<BR>&nbsp;&nbsp;&nbsp;&nbsp;&nbsp;Njorka reče: "Meni je rekao da će me naučiti. Znači, hoće. Samo, još nije." Njorka pročisti grlo. "Stvar je zaprepastila i mene i Mejteru. Nju još više; gledao sam kako je to sve delovalo na nju. Pes je postigao da mi pronađemo i dovedemo ovamo pateru Skočimiša - kad kažem 'mi', to znači Hamerston, ja i patera Inkus. Uradili smo sve kako je naređeno, ali, eto, učinka još nema. Sav moj narod popeo se ovamo, a sad, vidite, nije više tu, razišli su se. Jasno vam je šta oni misle o meni posle ovoga."
<BR>&nbsp;&nbsp;&nbsp;&nbsp;&nbsp;Oreb pokaza saosećanje. "Ja-dan mali."
<BR>&nbsp;&nbsp;&nbsp;&nbsp;&nbsp;"Ali to nije bitno." Njorka prkosnim pogledom pređe po svima koji su se okupili da prisustvuju improvizovanom venčanju. "Još oni imaju o meni bolje mišljenje nego ja sam o sebi. Bitno je šta oni misle o Pesovom planu, a to je i najteži deo. Ja ostajem uporan. Nek svi odu, ja ostajem. Ovde sam, gde mi je Pes rekao da budem, i ovde ostajem."
<BR>&nbsp;&nbsp;&nbsp;&nbsp;&nbsp;Iz dubine ogromne prostorije, daleko od svetlosti vatre koja je na oltaru dogorevala, zabrunda jedan duboki glas: "Za to sam ja kriv, Kalde." Diže se na noge jedan čovek viši čak i od Njorke, a istovremeno jedna izobličena prilika skoči na crkvenu klupu ispred njega.
<BR>&nbsp;&nbsp;&nbsp;&nbsp;&nbsp;Stari patera Skočimiš, koji je stajao iza i desno od Kvecala i Ustavice, progovori glasom veoma drhtavim: "Si-ine mo-oj..."
<BR>&nbsp;&nbsp;&nbsp;&nbsp;&nbsp;"Ti se mene verovatno ne sećaš, Kalde, ali seti se: jednom prilikom sam ti dao jedno piće besplatno, u mojoj kafani, zato što si očitao molitvu Pesu za onog Kalana. Ja sam Gib iz 'Petla'."
<BR>&nbsp;&nbsp;&nbsp;&nbsp;&nbsp;Svila klimnu glavom i osmehnu se. "Naravno da te pamtim, Gibe; mada, priznajem, nisam očekivao da ću te videti ovde. Mislio sam da su svi već došli i otišli. Jesi li se molio?"
<BR>&nbsp;&nbsp;&nbsp;&nbsp;&nbsp;"Pokušavao se moliti, barem." Gib ogromnim koracima prođe prolazom između sedišta, ka njima; njegov pripitomljeni pavijan skakao je sa klupe na klupu.
<BR>&nbsp;&nbsp;&nbsp;&nbsp;&nbsp;Njorka reče: "'Aj ćuti, Gibe. Nisi ti ovde radio ništa."
<BR>&nbsp;&nbsp;&nbsp;&nbsp;&nbsp;Svila još jednom klimnu glavom. "Ako se tvoja reč 'kriv' odnosi na ovo kašnjenje u Pesovom pojavljivanju, onda svakako nisi ti kriv, Gibe. Krivica, ako je ima, sigurno je moja. Trebalo je da se angažujem mnogo preduzimljivije na popravljanju Mejterine ruke."
<BR>&nbsp;&nbsp;&nbsp;&nbsp;&nbsp;Tik reče: "Veuuuu redu. Neeee kiiiiv." A Zumbula: "Uvek ti bacaš krivicu na sebe. Zar stvarno misliš da si u celome svitku ti jedini koji pravi greške?"
<BR>&nbsp;&nbsp;&nbsp;&nbsp;&nbsp;"Ja sam išao za Njorkom kad je on išao u tvoju crkvu u Sunčanoj", objasni Gib. "On i ja smo društvo staro. Kad sam slomio ruku, nabavio sam Bonga, vidiš ga, Kalde? Ne mogu dobro da uhvatim ništa. On me odmeni za šta god je potrebno. Računao sam da ga prodam kad ozdravim."
<BR>&nbsp;&nbsp;&nbsp;&nbsp;&nbsp;"Mislim da počinjem ovo shvatati", reče Svila.
<BR>&nbsp;&nbsp;&nbsp;&nbsp;&nbsp;"Onda je Njorka rekao da dovedemo životinje, pa sam ja doveo njega. Dakle, ovog Bongoa ovde. Međutim, dok sam dolazio ovamo, pomislio sam da, možda..."
<BR>&nbsp;&nbsp;&nbsp;&nbsp;&nbsp;Drhtava ruka starog Skočimiša uzdiže se ka njemu i Gib zaćuta. "Krivica je moja, Kalde", reče tanki, neujednačeni, starački glas. "Odbojnost imam prema... Prema... Prinošenju takvih žrtava. Stara luda, eto šta sam ja."
<BR>&nbsp;&nbsp;&nbsp;&nbsp;&nbsp;"Nije tako, patera", reče jedna sibila koja je izgledala barem isto toliko stara. "Kalde, njega majmuni podsećaju na decu. Mene ne, ali znam kako se on oseća, razgovarala sam s njim o tim stvarima."
<BR>&nbsp;&nbsp;&nbsp;&nbsp;&nbsp;Patera Školjka istupi napred. "Kalde, neko je, jednom, doneo za Telksiepeju jednog malog crnog majmuna sa belom glavom. Patera je prepustio meni dužnost da tog majmuna prinesem na žrtvu."
<BR>&nbsp;&nbsp;&nbsp;&nbsp;&nbsp;Svila pročisti grlo. "U mladosti tvojoj... Razumem, patera Skočimiše. Ili bar mislim da razumem. Hajde da kažemo ovako: razumeo sam koliko je potrebno da razumem. Ti si, patera Skočimiše, ubedio Giba da odustane od svoje zamisli."
<BR>&nbsp;&nbsp;&nbsp;&nbsp;&nbsp;"Dok smo pešačili..." patera Skočimiš se zakašlja. "Bio je to dug, dug put. Gib mi je pomagao. Dobar je to čovek, Kalde. Dobar čovek, mada ne izgleda tako. Zamolio sam ga da se, mene radi, uzdrži. Rekao je da hoće, pa je otišao i kupio nam ovna. I ja sam noćas tog ovna ponudio Pesu, u ime Gibovo."
<BR>&nbsp;&nbsp;&nbsp;&nbsp;&nbsp;Gib reče: "Al sad ja mislim da baš zato Pes nije hteo da dođe. Ubijaju se životinje i na venčanjima, zar ne? Prema tome, vi možete sad..."
<BR>&nbsp;&nbsp;&nbsp;&nbsp;&nbsp;"Njorka!" Svila po glasu poznade da je to viknula Šenila. Tek potom je vide. Šenila je oberučke držala i podizala suknju; tako oslobođenih nogu, stuštila se punim trkom kroz sredinu prostorije, prolazom između sedišta. "Njorka, je l' to neko venčanje? Ej, patera, zdravo! Zdravo, Zu! Čestitam! Hoćeš li ih venčati, Prvi govorniče?"
<BR>&nbsp;&nbsp;&nbsp;&nbsp;&nbsp;Kvecal na ovo ne odgovori. Gledao je, osmehnut, ka Ehidninoj kapelici, odakle iziđoše Hamerston i Mejtera Mermer koja mu priđe i kleknu pred njega. "Tvoga prethodnika sam molila, Svesnosti..."
<BR>&nbsp;&nbsp;&nbsp;&nbsp;&nbsp;Kvecalova ćelava glava zanjiha se napred-nazad na njegovom dugačkom, naboranom vratu. "Skiptar više nije u rukama mog prethodnika, Mejtera."
<BR>&nbsp;&nbsp;&nbsp;&nbsp;&nbsp;"Molila. Preklinjala. Uzalud, nije hteo. Dužna sam to da te obavestim."
<BR>&nbsp;&nbsp;&nbsp;&nbsp;&nbsp;Mejtera Nana zapanjeno je gledala dole, ka njoj.
<BR>&nbsp;&nbsp;&nbsp;&nbsp;&nbsp;"Eminencijo, ti reče pre samo nekoliko trenutaka, čula sam, da čak ni Njegova svesnost ne može ukinuti nikome augurski status. A i ja znam da je to tako. Onda - kako...?"
<BR>&nbsp;&nbsp;&nbsp;&nbsp;&nbsp;"Kad one polažu. Hm, zakletvu? A? Onda, dozvoli, molim te, jednu stvar", reče Ustavica Svili. "Nije, nije, neizbrisivo, je li. Manje je, hm. Ozbiljno."
<BR>&nbsp;&nbsp;&nbsp;&nbsp;&nbsp;Kvecal upita: "Želiš li ti da ja tebe tvog zaveta oslobodim, Mejtera? Dovoljan će biti odgovor 'da' ili 'ne'."
<BR>&nbsp;&nbsp;&nbsp;&nbsp;&nbsp;"Da, ali zaista bi trebalo..."
<BR>&nbsp;&nbsp;&nbsp;&nbsp;&nbsp;"Da objasniš? Da, u pravu si. Objasniti moraš, moraš da bi imala svoj duševni mir. Razumna si ti, Mejtera, u to sam se uverio. Pa, zar ti tvoj razum ne govori da ne treba meni, nego nekom drugom objasniti šta je i kako bilo? Ustani, molim te, i reci svojoj sibili, Mejteri Nani. Takođe Mejteri Drvenici i njenim sibilama. Ali samo ukratko; najsažetije."
<BR>&nbsp;&nbsp;&nbsp;&nbsp;&nbsp;Dok je Mejtera Mermer ustajala, Hamerston reče: "Nas dvoje se poznajemo još iz davnih vremena. Sećaš, se, Kalde, da sam ti to rekao pre nego što si pobegao? Ona se tad zvala Moli."
<BR>&nbsp;&nbsp;&nbsp;&nbsp;&nbsp;Mejtera Mermer progovori Mejteri Nani, ali i svim ostalim sibilama, glasom tako tihim da ga je Svila jedva čuo. "Bila sam služavka, služavka kod sibila, svetovna žena, kad su se prvi biološki ljudi doselili u grad. Ja sam pospremala po kenobi, za sibile, a u tim danima izgledala sam kao - kao Dalija, koju smo zvali i Georgina; ali šta vredi da to kažem kad niko od vas nije video Daliju živu. Kao Češlja, možda, pomalo." Ona se nasmeja nervozno. "Možete li zamisliti da sam ja izgledala kao Češlja? Ali jesam, u ono vreme."
<BR>&nbsp;&nbsp;&nbsp;&nbsp;&nbsp;Mejtera Nana, koja je i sad zurila u nju netremice, iskolačenih očiju, uspe da klimne glavom.
<BR>&nbsp;&nbsp;&nbsp;&nbsp;&nbsp;"Bilo ih je tada šest. U Sunčevoj ulici, šest sibila, sestara u veri. Ja nisam, vidite, imala posebnu sobu, niti mi je bila potrebna. Ali nikada više od šest, a kako su vremena prolazila, broj se počeo smanjivati. Pet sibila, onda samo četiri, pa samo tri. A onda - onda samo dve ostadoše, kao što se i sa nama desilo, draga sibi, posle moje smrti."
<BR>&nbsp;&nbsp;&nbsp;&nbsp;&nbsp;Najmlađa od svih sibila iz Ciglene ulice zausti da se nešto usprotivi, ali kad osmotri lica svih ostalih, odustade.
<BR>&nbsp;&nbsp;&nbsp;&nbsp;&nbsp;Mejtera Mermer im pokaza nisku perli, davno požutelih, na jednom svetlucavom lančiću. "Ostadosmo samo Mejtera Betel i ja. Ovo su njene brojanice... bile. Od slonovače su." Ona podiže glavu, sa osmehom koji je bio i molba. "Lančić je od srebra. Bila je to divna, divna žena."
<BR>&nbsp;&nbsp;&nbsp;&nbsp;&nbsp;"Mala pla-če", obavesti ih Oreb, mada se nijedna suza nije videla na glatkom, metalnom licu Mejtere Mermer.
<BR>&nbsp;&nbsp;&nbsp;&nbsp;&nbsp;"Nismo stizale da obavimo sav posao. Samo nas dve i mladi patera Štuka. A dece - čitavo more. Zato je Mejtera pozvala... Pozvala..." Ona zaćuta.
<BR>&nbsp;&nbsp;&nbsp;&nbsp;&nbsp;Hamerston reče: "Pozvala je, u stvari, regrutovala je Moli da radi kao da je već stupila u sestrinstvo."
<BR>&nbsp;&nbsp;&nbsp;&nbsp;&nbsp;"Da. Pozvala je mene. Znala sam osnovne računske radnje. To se i mora, ako želiš održavati kuću iole u redu. Koliko čega kupiti za koliko osoba, koliko se sme potrošiti, i tako dalje. Imala sam... Dnevnik, valjda bi se moglo tako reći. Pisala sam u njemu, da bih vežbala rukopis, a rukopis mi je bio, mogu reći, prilično solidan. Mogla sam, dakle, podučavati najmlađu decu osnovama pismenosti i matematike, pa sam to i dobila da radim. Neki roditelji su se žalili, međutim. I, onda, ja... zašto ne, nije bilo razloga da to ne učinim. Položila sam ruku na Spise i dala zakletvu, svedoci su bile Mejtera Betel i Mejtera Ruža, poljubile su me i... Dobila sam da obučem sve novo."
<BR>&nbsp;&nbsp;&nbsp;&nbsp;&nbsp;Ona pogleda Hamerstona, kao da ga preklinje za razumevanje. "Ali i novo ime. Sad sibila, nisam se više mogla zvati Moli, pa čak ni Mejtera Molibdena. Mi ženske, kad se zamonašimo, uzimamo nova imena, a tebe nije bilo. Nisam te videla, pre toga, mnogo, mnogo godina."
<BR>&nbsp;&nbsp;&nbsp;&nbsp;&nbsp;"Pa, tvoj vojnik je, hoćemo jednu stvar? Spavao, molim te lepo", reče Ustavica. "Takva su mu bila na, je li, naređenja."
<BR>&nbsp;&nbsp;&nbsp;&nbsp;&nbsp;"Jesam, spavao sam", potvrdi Hamerston. "Za mene, naređenje je naređenje. Oduvek sam takav. Ali sada patera kaže da se mogu oženiti. Da je on rekao da to nije u redu, ja..." Liskun ga pljesnu šakom po leđima, tačno po leđnoj oklopnoj ploči; zveknulo je to vrlo jako, udarac metala o metal, iznenađujuće zvučan u crkvenoj tišini Velikog mantejona.
<BR>&nbsp;&nbsp;&nbsp;&nbsp;&nbsp;Ksipias malo podgurnu Svilu. "Dvostruko venčanje, momče!"
<BR>&nbsp;&nbsp;&nbsp;&nbsp;&nbsp;"Njegova svesnost sigurno misli da je sve ovo strašno čudno", reče Mejtera Mermer.
<BR>&nbsp;&nbsp;&nbsp;&nbsp;&nbsp;"Savršeno je prirodno", reče joj Kvecal umirujućim tonom.
<BR>&nbsp;&nbsp;&nbsp;&nbsp;&nbsp;"Mi - mi u tim stvarima nismo kao biološki ljudi. Nama je strašno važno koliko je ko star. Znam to, gledala sam kako se ponašaju naši."
<BR>&nbsp;&nbsp;&nbsp;&nbsp;&nbsp;"Ona i ja smo, zapravo, gotovo istih godina", reče Hamerston. "Razlika je samo u tome što sam ja tako veliki deo vremena prespavao."
<BR>&nbsp;&nbsp;&nbsp;&nbsp;&nbsp;"Nama je sada najvažnije pitanje da li... možemo." Mejtera Mermer podiže desnu ruku i pokaza Prolokutoru Kvecalu kako je ruka dobro zavarena; pokrenu prste nekoliko puta, da pokaže da oni rade. "Ruka mi je opet zdrava, a rezervnih delova imam priličnu količinu, tako da sam sposobna za brak. Zato ćemo to učiniti. Naime, ako - ako dobijemo dozvolu od..."
<BR>&nbsp;&nbsp;&nbsp;&nbsp;&nbsp;"Oslobođena si", reče joj Kvecal. "Opet si svetovna žena, Molibdeno."
<BR>&nbsp;&nbsp;&nbsp;&nbsp;&nbsp;"Kao u priči, a, kćeri?" upita Ksipias, primičući se Zumbuli i govoreći kao da je to nešto poverljivo, samo za nju. "Mora biti da je ovo kraj! Sve se poženilo, sve se poudavalo! Treba još jedna burma!"
</P></TD></TR></TABLE>
<P class="next">
<A HREF=p13.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
