<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>SNEVANJE
<P>&nbsp;&nbsp;&nbsp;&nbsp;&nbsp;36.
<BR>&nbsp;&nbsp;&nbsp;&nbsp;&nbsp;Kasnije tog popodneva, dugo posle odlaska Brusa Manhajma i Marijane Levien, Hoskins se vratio u kuću lutaka, iscrpljen i sumoran.
<BR>&nbsp;&nbsp;&nbsp;&nbsp;&nbsp;"Je li spava?" upita je.
<BR>&nbsp;&nbsp;&nbsp;&nbsp;&nbsp;Gospođica Felouz klimnu glavom. "Konačno je zaspao. Bilo je potrebno mnogo smirivanja." Spustila je knjigu koju je dotle čitala. Pogledala je Hoskinsa bez topline. Popodne je bilo napeto, uznemirujuće; ona bi sad više volela da bude ostavljena na miru.
<BR>&nbsp;&nbsp;&nbsp;&nbsp;&nbsp;Hoskins reče: "Žao mi je što su stvari ispale onako ćoškasto."
<BR>&nbsp;&nbsp;&nbsp;&nbsp;&nbsp;"Pa, da, bilo je prilično dernjave. Više nego što je dečaku bilo potrebno, zaista. Zar ne mislite da se ta rasprava mogla voditi i na nekom drugom mestu?"
<BR>&nbsp;&nbsp;&nbsp;&nbsp;&nbsp;"Žao mi je", ponovi Hoskins. "Valjda je i meni bio pukao film. Od tog čoveka ću poludeti."
<BR>&nbsp;&nbsp;&nbsp;&nbsp;&nbsp;"A on, zapravo, nije izgledao onako grozno kako sam ja očekivala. Mislim da mu je zaista na srcu briga za Timijevu dobrobit."
<BR>&nbsp;&nbsp;&nbsp;&nbsp;&nbsp;"Nema sumnje da je tako. Ali zabadati nos ovde, bez našeg poziva, i držati nam pridike o tome šta mi treba da radimo..."
<BR>&nbsp;&nbsp;&nbsp;&nbsp;&nbsp;"Dečaku je potreban drug za igru."
<BR>&nbsp;&nbsp;&nbsp;&nbsp;&nbsp;Hoskins je pogleda potišteno, kao da očekuje da će rasprava krenuti iz početka. Ipak, uspe da ovlada sobom na vreme.
<BR>&nbsp;&nbsp;&nbsp;&nbsp;&nbsp;"Da", reče on tiho. "Potreban mu je. Neću se sa vama raspravljati o tome. Ali gde ga naći? Tu su problemi ogromni."
<BR>&nbsp;&nbsp;&nbsp;&nbsp;&nbsp;"Znači, niste ozbiljno rekli ono da ćete dovesti svog sina ako ništa drugo ne uspe?"
<BR>&nbsp;&nbsp;&nbsp;&nbsp;&nbsp;Hoskinsa kao da se trgao, čuvši to. Zapitala se, nije li možda preterala. Ali ona od njega nije tražila da danas još jednom dođe ovamo.
<BR>&nbsp;&nbsp;&nbsp;&nbsp;&nbsp;"Ozbiljno?... Pa, da, ozbiljno sam to rekao, sigurno. Ako ne uspemo da nađemo nikog drugog. Zar mislite da se ja plašim da bi moj dečak mogao... da strada od Timijevih ruku? Ali podozrevam da bi se moja žena bunila. Videla bi rizike. Mnogi ljudi napolju misle da je Timi nekakav divlji majmun-dečak. Divlje biće koje je živelo po pećinama i žderalo sirovo meso."
<BR>&nbsp;&nbsp;&nbsp;&nbsp;&nbsp;"Šta ako napravimo jedan intervju sa Timijem, na subeteričnoj?" predložila je gospođica Felouz. Iznenadila se začuvši samu sebe kako predlaže da se izvede još jedan medijski upad u Timijevo slobodno vreme; ali, ako bi to pomoglo da se razbiju neke od predrasuda o tom dečaku, vredelo bi zahtevati od njega dodatni napor. "Sad kad on govori engleski - ako bi narod saznao da on to može..."
<BR>&nbsp;&nbsp;&nbsp;&nbsp;&nbsp;"Ne verujem da bi se time stvari popravile, gospođice Felouz."
<BR>&nbsp;&nbsp;&nbsp;&nbsp;&nbsp;"Zašto ne bi?"
<BR>&nbsp;&nbsp;&nbsp;&nbsp;&nbsp;"Njegov engleski, znate, stvarno nije mnogo dobar."
<BR>&nbsp;&nbsp;&nbsp;&nbsp;&nbsp;Odjednom ju je obuzela malodušnost. "Šta vam to znači? Timijev rečnik je zapanjujuće veliki, ako se ima u vidu odakle je krenuo. Štaviše, Timi svoj rečnik proširuje iz dana u dan."
<BR>&nbsp;&nbsp;&nbsp;&nbsp;&nbsp;U Hoskinsovim očima bilo je mnogo umora. "Vi ste jedina osoba koja ga razume. Nama ostalima to što on izgovara zvuči kao neandertalski jezik. Praktično nerazumljivo."
<BR>&nbsp;&nbsp;&nbsp;&nbsp;&nbsp;"Znači da ga ne slušate pažljivo."
<BR>&nbsp;&nbsp;&nbsp;&nbsp;&nbsp;"U tome je stvar", reče Hoskins bez mnogo živosti. "Verovatno ga ne slušamo pažljivo."
<BR>&nbsp;&nbsp;&nbsp;&nbsp;&nbsp;Slegnuo je ramenima i pogledao na drugu stranu, a zatim kao da je utonuo u neko sanjarenje. Gospođica Felouz opet uze svoju knjigu i otvori je na stranici gde je stala, ne spuštajući pogled ka njoj ali nadajući se da će Hoskins da shvati taj nagoveštaj. On je, međutim, samo sedeo, ne pomičući se.
<BR>&nbsp;&nbsp;&nbsp;&nbsp;&nbsp;"Da se samo nije u ovu stvar umešala još i ta nesreća od žene!" uzviknu on najednom.
<BR>&nbsp;&nbsp;&nbsp;&nbsp;&nbsp;"Marijana Levien?"
<BR>&nbsp;&nbsp;&nbsp;&nbsp;&nbsp;"Da, ta robotkinja."
<BR>&nbsp;&nbsp;&nbsp;&nbsp;&nbsp;"Pa - nije valjda!"
<BR>&nbsp;&nbsp;&nbsp;&nbsp;&nbsp;"Nije, nije stvarno robotkinja", reče Hoskins, sa umornim, malim osmejkom na licu. "Nego samo meni izgleda kao da jeste. Eto, imamo u sobi do nas dečaka iz prošlosti, a jedna ženska koja izgleda kao nešto proizvedeno u budućnosti dolazi da mi diže pritisak. Kamo sreće da je nikad nisam sreo. Sam Manhajm nije toliko loš, on je samo jedan od onih tipova kojima je u mozgu mutno, ali su društveno svesni, imaju mnogo svakojakih uzvišenih zamisli o tome da stignu svuda i poboljšaju svet u skladu sa svojim shvatanjima šta je poboljšanje; ima takvih. On vam je onaj osnovni model visokogledajućeg, dobronamernog petljaroša. Ali Levienka - jedna takva kučka obložena hromiranim pločama - izvinite me što tako govorim, gospođice Felouz..."
<BR>&nbsp;&nbsp;&nbsp;&nbsp;&nbsp;"Ona tačno to i jeste."
<BR>&nbsp;&nbsp;&nbsp;&nbsp;&nbsp;"Jeste. Tačno to, a? Tačno to."
<BR>&nbsp;&nbsp;&nbsp;&nbsp;&nbsp;Gospođica Felouz klimnu glavom. "Nije mi lako da poverujem da je takva žena svojevremeno bila ozbiljno razmatrana kao moguća Timijeva negovateljica."
<BR>&nbsp;&nbsp;&nbsp;&nbsp;&nbsp;"Prijavila se među prvima. Silno je želela taj posao. Bila je, zapravo, tog posla gladna."
<BR>&nbsp;&nbsp;&nbsp;&nbsp;&nbsp;"Izgleda tako... neprikladna."
<BR>&nbsp;&nbsp;&nbsp;&nbsp;&nbsp;"Njena postignuća u karijeri bila su straobalna. Odbila me je kao ličnost. Veoma se iznenadila, videći da neće dobiti posao. Eto, a sad se nekako slizala sa tom Manhajmovom ruljom, pa su tako stvari postale još gore. Verovatno je to učinila namerno, da mi vrati za to što je nisam zaposlio ovde. To joj je način da se osveti. 'Pakao besa nema, kao...' i tako dalje. Ona će njega da pali i pali i pali - puniće mu glavu svojim blesavim žargonom, kao da mu glava nije već puna njegovog sopstvenog psihotrtljanja... ona će ga navoditi da me uvek iznova napada, paliće ga da me stalno proganja..."
<BR>&nbsp;&nbsp;&nbsp;&nbsp;&nbsp;Njegov glas se počeo pojačavati.
<BR>&nbsp;&nbsp;&nbsp;&nbsp;&nbsp;Gospođica Felouz čvrsto reče: "Ne verujem da možete nazvati proganjanjem ako neko samo nabaci misao da je Timi veoma usamljeno dete i da nešto treba da se preduzme u vezi s tim."
<BR>&nbsp;&nbsp;&nbsp;&nbsp;&nbsp;"Nešto će se i preduzeti u vezi s tim."
<BR>&nbsp;&nbsp;&nbsp;&nbsp;&nbsp;"Onda, zašto mislite da se ona sveti, ako je, koliko vidim, samo..."
<BR>&nbsp;&nbsp;&nbsp;&nbsp;&nbsp;"Zato što jeste preduzela da se sveti!" reče Hoskins, još glasnije. "Jer ona je htela da dođe ovde i da preuzme vlast nad ovim projektom, u trenucima kad je tek započinjao, ali joj prilika nije data, pa zato sad želi da nam sve sruši. Neće ona imati milosti. Manhajma je, u poređenju s njom, lako savladati. Njime se može manipulisati, ako znaš koje dugme da pritisneš. On će biti zadovoljan ako mi dajemo redovno izjave o dobrim namerama, učtiva uveravanja da ću se ja držati njegove 'partijske' linije. Ona će, međutim, zahtevati inspekciju na licu mesta, i to svakog drugog utorka, sad kad on igra po njenoj muzici; tražiće i učinke. Promene. Stvari koje će nam značiti neprestano tumbanje. Sledeći put će zahtevati da Timi dobije psihoterapeuta, ili zubara, ili plastičnog hirurga koji bi mu skrojio jedno lepo i veselo homo sapiensko lice - petljaće se i utrpavaće se, biće jedan prokleti upad za drugim, koristiće Manhajmovu publicitetsku mašineriju da se baca blatom na nas, tako da izgledamo kao zli, ludi naučnici koji hladnokrvno zlostavljaju nedužno detence..." Okrenuo se, zagledao se u zatvorena vrata Timijeve spavaće sobe. Turobnim glasom reče: "Manhajm je bespomoćan kad je u rukama takve žene. Ona verovatno i spava s njim. Sigurno je do sada postao njen, njena svojina. Nema taj nikakvih izgleda protiv nje."
<BR>&nbsp;&nbsp;&nbsp;&nbsp;&nbsp;Oči gospođice Felouz se raširiše. "Zar... tako nešto reći!"
<BR>&nbsp;&nbsp;&nbsp;&nbsp;&nbsp;"Šta tako nešto?"
<BR>&nbsp;&nbsp;&nbsp;&nbsp;&nbsp;"To da ona i on... da bi ona iskoristila svoju... nemate vi dokaza da je tako. Ta zamisao vam je sasvim neumesna, doktore Hoskinse. Potpuno neumesna."
<BR>&nbsp;&nbsp;&nbsp;&nbsp;&nbsp;"Da li je?" Hoskinsov gnev kao da se u trenu rastopio i nestao. Pogledao ju je i nasmešio se široko, ali postiđeno. "Pa, da, valjda je neumesna. U pravu ste. Ja pojma nemam s kim Manhajm spava i da li sa ma kim spava, a i nije me briga. Ili s kim Levienka spava. Ja bih jedino želeo da izbacimo iz svoje kose ta dva stvorenja, pa da se posvetimo svom istraživačkom radu, gospođice Felouz. Vi znate da je tako. Vi takođe znate da sam preduzeo sve što je bilo u mojoj moći da Timi ovde bude srećan. Ali sada sam toliko umoran - toliko prokleto umoran..."
<BR>&nbsp;&nbsp;&nbsp;&nbsp;&nbsp;Gospođica Felouz mu, impulsivno, priđe, i uhvati ga za ruke. Šake su mu bile hladne. Držala ih je nekoliko trenutaka, priželjkujući da nekako ubrizga životnu energiju u njih.
<BR>&nbsp;&nbsp;&nbsp;&nbsp;&nbsp;"Kad ste poslednji put išli na godišnji odmor, doktore Hoskinse?"
<BR>&nbsp;&nbsp;&nbsp;&nbsp;&nbsp;"Godišnji odmor?" Nasmejao se šuplje. "Ne bih rekao da mi je poznato značenje tih reči."
<BR>&nbsp;&nbsp;&nbsp;&nbsp;&nbsp;"Možda je u tome problem."
<BR>&nbsp;&nbsp;&nbsp;&nbsp;&nbsp;"Ja to ne mogu. Ja to jednostavno ne mogu. Čim okrenem leđa, makar i za minut, gospođice Felouz, ovde počne svašta da se dešava. Desetak raznih Adamevskih proba da ukrade naučne uzorke iz stasisa. Ljudi se upuštaju u čudne nove opite bez dozvole, a to znači da rade Bog zna šta po Bog zna koju cenu. Kupuje se oprema za koju nemamo para i instalira se da bi se radili projekti koji nemaju nikakve izglede da uspeju. Imamo znatan broj otkačenih tipova, ovde, a ja sam jedini policajac. Dok ne završimo ovu fazu projekta, ne usuđujem se da odem na odmor."
<BR>&nbsp;&nbsp;&nbsp;&nbsp;&nbsp;"Pa, bar jedan dugi vikend? Potreban vam je odmor."
<BR>&nbsp;&nbsp;&nbsp;&nbsp;&nbsp;"Znam da je tako. Bože, znam da je tako! Hvala vam što se toliko brinete, gospođice Felouz. Hvala vam za sve. U celoj ovoj ludnici zvanoj 'istraživački zavod' vi ste bili jedan od malobrojnih stubova zdravog razuma i pouzdanosti."
<BR>&nbsp;&nbsp;&nbsp;&nbsp;&nbsp;"A vi ćete pokušati da obezbedite sebi bar malo odmora?"
<BR>&nbsp;&nbsp;&nbsp;&nbsp;&nbsp;"Da, pokušaću."
<BR>&nbsp;&nbsp;&nbsp;&nbsp;&nbsp;"Sa početkom odmah?" upita ona. "Još malo pa će biti šest po podne. Očekuje vas supruga, kod kuće. I vaš sinčić."
<BR>&nbsp;&nbsp;&nbsp;&nbsp;&nbsp;"Tako je", reče Hoskins. "Trebalo bi da krenem odavde. Još jednom: hvala vam za sve, gospođice Felouz. Hvala vam. Hvala."
<BR>
<BR>&nbsp;&nbsp;&nbsp;&nbsp;&nbsp;37.
<BR>&nbsp;&nbsp;&nbsp;&nbsp;&nbsp;U noći, probudila se, čuvši jecanje iz Timijeve sobe. Bilo je to prvo njeno takvo buđenje posle mnogo dana.
<BR>&nbsp;&nbsp;&nbsp;&nbsp;&nbsp;Brzo je ustala iz kreveta i otišla kod njega. Odavno je Edit ovladala veštinom brzog buđenja kad dete u nevolji zove.
<BR>&nbsp;&nbsp;&nbsp;&nbsp;&nbsp;"Timi?" reče ona.
<BR>&nbsp;&nbsp;&nbsp;&nbsp;&nbsp;Upalila je noćnu svetiljku. Timi je sedeo u krevetu, uspravljenih leđa; oči su mu bile širom otvorene i zurile su pravo napred. Cvilio je avetinjskim, visokim zvukom koji je njemu služio kao jecanje. Nju, međutim, kao da nije video. Nije uopšte obratio pažnju na njen ulazak u sobu, a cviljenje je nastavio.
<BR>&nbsp;&nbsp;&nbsp;&nbsp;&nbsp;"Timi, ja sam. Felouz." Sela je uz njega i obuhvatila ga rukom oko pleća. "Dobro je, Timi. Dobro je."
<BR>&nbsp;&nbsp;&nbsp;&nbsp;&nbsp;Jecanje, malo pomalo, prestade.
<BR>&nbsp;&nbsp;&nbsp;&nbsp;&nbsp;Pogledao je Edit kao da je nikad ranije, nikad u životu, nije video. Oči su mu bile čudno staklaste, usne povučene na bizaran način unazad. U polutami, izduženi mladež nalik na munju žestoko mu se isticao na obrazu. Edit već mesecima nije taj mladež prektično ni primećivala, ali noćas je Timijevo lice bilo bledo, gotovo beskrvno, a mladež je izgledao veći nego ikad ranije.
<BR>&nbsp;&nbsp;&nbsp;&nbsp;&nbsp;Još on spava, pomisli gospođica Felouz.
<BR>&nbsp;&nbsp;&nbsp;&nbsp;&nbsp;"Timi?"
<BR>&nbsp;&nbsp;&nbsp;&nbsp;&nbsp;On joj poče govoriti nešto, kvrckanjima i coktanjima, neandertalskim govorom. Ali kao da nije stvarno govorio njoj, nego kroz nju, nekom nevidljivom entitetu iza nje.
<BR>&nbsp;&nbsp;&nbsp;&nbsp;&nbsp;Gospođica Felouz ga je zagrlila i počela ga blago ljuljati levo-desno, mrmljajući njegovo ime i pevušeći mu. Njegovo malo telo bilo je ukrućeno. Ponašao se maltene kao da je omađijan. Kvrckanja su se nastavljala, povremeno prekidana onom vrstom životinjskog režanja koju je Timi koristio samo u prvim nedeljama svog boravka ovde. Zastrašujuće je zvučao taj njegov povratak sopstvenoj preistorijskoj ličnosti.
<BR>&nbsp;&nbsp;&nbsp;&nbsp;&nbsp;"Dobro, dobro, Timi... dečko mali... ima Felouz malog dečka... u redu je, sve je u redu, nema šta da se brinemo. Jesi li za malo mleka, Timi?"
<BR>&nbsp;&nbsp;&nbsp;&nbsp;&nbsp;Osetila je da Timijeva ukočenost popušta. Budio se.
<BR>&nbsp;&nbsp;&nbsp;&nbsp;&nbsp;"Fe-louz", reče on sa zastajkivanjem.
<BR>&nbsp;&nbsp;&nbsp;&nbsp;&nbsp;"Mleko? Toplo mlekce hoćemo, a, Timi?"
<BR>&nbsp;&nbsp;&nbsp;&nbsp;&nbsp;"Mleko. Da. Hoće mleko."
<BR>&nbsp;&nbsp;&nbsp;&nbsp;&nbsp;"Dođi", reče ona, podiže ga iz kreveta i odnese ga u naručju do kuhinje. Smatrala je da ne bi bilo pametno ostavljati ga samog baš sad. Stavila ga je na stoličicu pokraj jednog od frižidera, izvadila bočicu mleka, ćušnula je na trenutak u pećnicu.
<BR>&nbsp;&nbsp;&nbsp;&nbsp;&nbsp;"Šta je bilo?" pitala ga je dok je pio. "San? Ružan san, Timi?"
<BR>&nbsp;&nbsp;&nbsp;&nbsp;&nbsp;Klimnuo je glavom, ne prestajući da pije mleko. Gospođica Felouz je sačekla da on završi.
<BR>&nbsp;&nbsp;&nbsp;&nbsp;&nbsp;"San", reče on. Bila je to jedna od njegovih najnovijih reči. "Loše. Loše san."
<BR>&nbsp;&nbsp;&nbsp;&nbsp;&nbsp;"Snovi nisu stvarni." Da li on to shvata? "Ne moraš se plašiti snova, Timi."
<BR>&nbsp;&nbsp;&nbsp;&nbsp;&nbsp;"Loše... san."
<BR>&nbsp;&nbsp;&nbsp;&nbsp;&nbsp;Na njegovom licu bio je ozbiljan, svečan izgled. Timi je i drhtao, celim telom, mada je u kući lutaka bilo toplo kao i uvek.
<BR>&nbsp;&nbsp;&nbsp;&nbsp;&nbsp;"Vrati se sad u krevet", reče mu ona, podižući ga ponovo u naručje. Zašuškala ga je pokrivačem odasvud. "Šta si sanjao, Timi? Možeš li da mi kažeš šta je bilo u snu?"
<BR>&nbsp;&nbsp;&nbsp;&nbsp;&nbsp;Opet je počeo sa kvrckanjem, u dugim nizovima, uz samo dva kratka, blaga režanja.
<BR>&nbsp;&nbsp;&nbsp;&nbsp;&nbsp;Vraća se, pod uticajem potresa ove noći, svojoj staroj prirodi? Ili, jednostavno, ne raspolaže rečnikom da san opiše na engleskom?
<BR>&nbsp;&nbsp;&nbsp;&nbsp;&nbsp;Onda Timi reče: "Napolje."
<BR>&nbsp;&nbsp;&nbsp;&nbsp;&nbsp;Njegov izgovor bio je tako loš da nije bila sigurna da je baš to rekao.
<BR>&nbsp;&nbsp;&nbsp;&nbsp;&nbsp;"Napolje? Jesi li to rekao? Napolje?"
<BR>&nbsp;&nbsp;&nbsp;&nbsp;&nbsp;"Na-po-lje", reče on opet.
<BR>&nbsp;&nbsp;&nbsp;&nbsp;&nbsp;Da, sad je bila prilično sigurna da je to kazao. "Izvan ovog mehura?" upita gospođica Felouz, pokazavši prstom ka zidu. "Tamo, napolje?"
<BR>&nbsp;&nbsp;&nbsp;&nbsp;&nbsp;Klimnuo je glavom. "Van."
<BR>&nbsp;&nbsp;&nbsp;&nbsp;&nbsp;"Sanjao si da si napolju?"
<BR>&nbsp;&nbsp;&nbsp;&nbsp;&nbsp;Žustro klimanje glavom. "Da."
<BR>&nbsp;&nbsp;&nbsp;&nbsp;&nbsp;"I šta si napolju video?"
<BR>&nbsp;&nbsp;&nbsp;&nbsp;&nbsp;Kvrckanje.
<BR>&nbsp;&nbsp;&nbsp;&nbsp;&nbsp;"Ne razumem."
<BR>&nbsp;&nbsp;&nbsp;&nbsp;&nbsp;Upornije kvrckanje.
<BR>&nbsp;&nbsp;&nbsp;&nbsp;&nbsp;"Ne, Timi. Ne vredi. Moraš da govoriš mojom vrstom reči. Ja tvoju vrstu ne razumem. Kad si sanjao da si napolju, šta si video?"
<BR>&nbsp;&nbsp;&nbsp;&nbsp;&nbsp;"Ništa", reče on. "Prazno."
<BR>&nbsp;&nbsp;&nbsp;&nbsp;&nbsp;Prazno, pa da. Nije ni čudo. On nema nikakvu predstavu o spoljašnjem svetu. Kuća lutaka ima prozor, ali samo jedan, kroz koji se vidi samo jedan delić livade, jedna ograda, na ogradi besmisleni znak.
<BR>&nbsp;&nbsp;&nbsp;&nbsp;&nbsp;"Veliko - prazno", reče on.
<BR>&nbsp;&nbsp;&nbsp;&nbsp;&nbsp;"Nisi tamo van video baš ništa?"
<BR>&nbsp;&nbsp;&nbsp;&nbsp;&nbsp;Kvrck, kvrc, cok.
<BR>&nbsp;&nbsp;&nbsp;&nbsp;&nbsp;Možda se u snu vratio u svoj neandertalski svet, video prizore iz ledenog doba, snežne smetove, ogromne, trapave, krznate životinje koje lutaju kontinentom, ljude obučene u krznenu odeću. Ali ne zna engleske reči kojima bi joj išta od toga opisao; zato upotrebljava one zvuke koje jedino zna.
<BR>&nbsp;&nbsp;&nbsp;&nbsp;&nbsp;"Van", reče on opet. "Veliko - prazno..."
<BR>&nbsp;&nbsp;&nbsp;&nbsp;&nbsp;"Plaši?" reče gospođica Felouz, da ga podstakne.
<BR>&nbsp;&nbsp;&nbsp;&nbsp;&nbsp;"Prazno", reče on. "Sam Timi."
<BR>&nbsp;&nbsp;&nbsp;&nbsp;&nbsp;Dabome, pomisli ona. Sam je Timi. Jadno, jadno detence.
<BR>&nbsp;&nbsp;&nbsp;&nbsp;&nbsp;Zagrlila ga je, zatutkala ga još jednom, zato što se u međuvremenu otkrio, i dala mu jednu od njegovih najomiljenijih igračaka, bezobličnu, zelenu životinju mlitavih udova koja je navodno trebalo da predstavlja dinosaurusa. Doktor Mekintajer se mrštio kad je video tu igračku; održao je tada gospođici Felouz jedno od svojih paleontoloških minipredavanja, saopštavajući joj da narod često zamišlja da su ljudi kamenog doba bili savremenici dinosaurusa, ali da je to samo popularna netačnost, jer se era mezozoika zapravo okončala mnogo miliona godina pre nego što su na evolucionu pozornicu stupili prvi čovekoliki primati. Da, odgovorila mu je gospođica Felouz, znam ja sve to. Ali Timi ne zna, pa voli svog dinića, mnogo. Sad je Timi prigrlio dinosaurusa. A gospođica Felouz je stala pokraj Timijevog kreveta i tako ostala sve dok dečko nije zaspao.
<BR>&nbsp;&nbsp;&nbsp;&nbsp;&nbsp;Nikakvih noćnih mora više da ne bude, reče mu ona u sebi. Nikakvih snova o velikoj, spoljašnjoj praznini u kojoj je Timi sasvim sam.
<BR>&nbsp;&nbsp;&nbsp;&nbsp;&nbsp;Vratila se u svoj krevet. Jedan pogled na časovnik na njenom noćnom stočiću: četiri i četrdeset pet. Suviše blizu jutru; nije bila ubeđena da će moći ponovo da zaspi. Mnogo je verovatnije da će samo ležati budna, osluškivati pomno šta se čuje u Timijevoj sobi, i da će uskoro doći jutro.
<BR>&nbsp;&nbsp;&nbsp;&nbsp;&nbsp;Ali to je procenila pogrešno. San ju je odneo brzo; ovog puta je ona bila ta koja sanja.
<BR>&nbsp;&nbsp;&nbsp;&nbsp;&nbsp;Leži u svom krevetu, ne ovde u kući lutaka nego u svom stančiću na drugom kraju grada, stančiću koji već mesecima nije ni videla. Neko kuca na njena vrata: kuca žustro, žurno, nestrpljivo.
<BR>&nbsp;&nbsp;&nbsp;&nbsp;&nbsp;Ona ustaje, nabacuje kupatilski ogrtač-mantil na sebe, uključuje bezbednosni ekran. U holu stoji jedan muškarac: mlad, riđa kosa pripijena mu je uz glavu, brada mu je takođe riđa.
<BR>&nbsp;&nbsp;&nbsp;&nbsp;&nbsp;Brus Manhajm.
<BR>&nbsp;&nbsp;&nbsp;&nbsp;&nbsp;"Edit?" kaže on. "Edit, moram te videti."
<BR>&nbsp;&nbsp;&nbsp;&nbsp;&nbsp;On se osmehuje. Njene ruke pomalo drhte dok oslobađaju bezbednosne mehanizme na vratima. U mračnom, senovitom hodniku on se nadnosi nad nju, viši nego što ga je zapamtila, plećat, robusna, muževna prilika. "Edit", kaže on. "O, Edit, već toliko vremena je prošlo..."
<BR>&nbsp;&nbsp;&nbsp;&nbsp;&nbsp;Odjednom, ona je u njegovom naručju. Eto, baš tu, usred hodnika, on nimalo ne obraća pažnju na susede koji stoje svaki na svojim vratima, mrmljaju i pokazuju prstima ka njima. Podigao ju je u naručje, baš kao ona maločas Timija; i, evo, već je unosi u stančić; neprestano šapće njeno ime...
<BR>&nbsp;&nbsp;&nbsp;&nbsp;&nbsp;"Brus", kaže ona. I shvata da je to kazala glasno. Probudila se. Brzo se pridigla u sedeći položaj i pritisnula usta obema šakama. Obrazi vreli, vreli, peckaju je od silnog stida. Krhotine tog sna još se kovitlaju po njenom zapanjenom umu. Takva jedna besmislica, erotizam na nivou srednjoškolke, pa to je stvarno da se čovek postidi i zbuni. Nije se mogla setiti kad je poslednji put imala san te vrste.
<BR>&nbsp;&nbsp;&nbsp;&nbsp;&nbsp;I koga je izabrala da bude njen romantični heroj: Brusa Manhajma!
<BR>&nbsp;&nbsp;&nbsp;&nbsp;&nbsp;Poče se smejati.
<BR>&nbsp;&nbsp;&nbsp;&nbsp;&nbsp;Doktor Hoskins bi se zgrozio kad bi za ovo saznao! Njegova pouzdana gospođica Felouz - prisno se druži sa neprijateljem, pa makar to bilo samo u snovima!
<BR>&nbsp;&nbsp;&nbsp;&nbsp;&nbsp;Kakva smejurija - sasvim nerazumno...
<BR>&nbsp;&nbsp;&nbsp;&nbsp;&nbsp;Sasvim jadno, reče ona sebi odjednom.
<BR>&nbsp;&nbsp;&nbsp;&nbsp;&nbsp;Oreol tog sna još je lebdeo oko nje. Neke pojedinosti već su joj iščilele iz uma. Druge su, međutim, još plamtele, blistavo kao da se san nastavlja. Njegov žarki zagrljaj, njegovo pregrejano, strasno šaputanje. Edit - Edit - posle tolikog vremena smo zajedno, najzad, Edit...
<BR>&nbsp;&nbsp;&nbsp;&nbsp;&nbsp;Jadna fantazijica jedne usedelice. Bolesno. Bolesno. Gospođica Felouz poče da drhti; borila se da spreči suze. Više joj se nimalo smešnim nije činio taj san. Osećala se zaprljana njime. To je bilo nekakvo zadiranje u njen um; invazija na njen uredni, dobro zatvoreni život; odakle je to došlo? Zašto? Edit je takve čežnje u sebi još pre nekoliko godina zaklopila; tako je, bar, želela da misli. Opredelila se za život oslobođen od onih uznemirenja koja stižu kad se strast pojavi. Život devojački; život usedelički. Strogo uzev, ona nije ni devojka ni usedelica, jer je bila, ipak, udata jednom, tokom nekoliko meseci. Ali to poglavlje je zaklopila. Otad živi kao ostrvo, zasebna celina, evo, već godinama - već decenijama. Posvetila se svom radu, svojoj deci. A sad ovo...
<BR>&nbsp;&nbsp;&nbsp;&nbsp;&nbsp;Ma, to je samo san, reče ona sebi. A snovi nisu stvarnost. Maločas je to rekla Timiju.
<BR>&nbsp;&nbsp;&nbsp;&nbsp;&nbsp;Samo san. Ništa više. Usnuli um sposoban je da oslobodi ma kakvu, svaku, pomisao. Unutra nasumično plove, na plimama podsvesnog, čudnovate stvari. Ništa to ne znači, baš ništa, jedino znači da je danas ovde bio Brus Manhajm i da je na nju ostavio određeni utisak, pa je posle njen usnuli um preuredio taj utisak i načinio iznenađujući i slabo verovatni mali scenario. Pa taj Manhajm je bar deset godina mlađi od nje. Izgleda prijatno, ali ona ne nalazi da je osobito privlačan, čak ni u fantaziji. On je samo jedan muškarac: čovek koga je srela tog dana. Nju muškarci, uprkos svemu, ponekad ipak privlače. Zar nije osetila i da je Hoskins privlači - a ta vrsta privlačnosti bila je beskorisna i besmislena, jer Hoskins je srećno oženjen čovek sa kojim ona, pukim slučajem, sarađuje na poslu. Ipak je u njenim osećanjima prema Hoskinsu bilo bar malo realističnosti, kakve-takve; ovde, nimalo. Ovo je samo san bio, ponavljala je gospođica Felouz sebi; samo san, samo san.
<BR>&nbsp;&nbsp;&nbsp;&nbsp;&nbsp;Sad treba još odspavati, zaključi ona. Do jutra će sve ovo zaboraviti.
<BR>&nbsp;&nbsp;&nbsp;&nbsp;&nbsp;Zatvorila je oči. Posle nekog vremena zaspala je. Ipak, kad se probudila po drugi put, nedugo posle šest, čuvši da je Timi počeo da se vrzma po svojoj sobi, senka tog sna bila je još uz nju, samo mutna predstava i ponižavajuća suština: žurno kucanje na njena vrata, pozdrav bez daha, strasni zagrljaj. Sad joj se, međutim, činilo da je čitava ta stvar samo besmislena, ništa više.
<BR>
<BR>&nbsp;&nbsp;&nbsp;&nbsp;&nbsp;38.
<BR>&nbsp;&nbsp;&nbsp;&nbsp;&nbsp;Posle tolike priče o potrebi da se Timiju nađe drugar za igru gospođica Felouz je očekivala da će Hoskins dovesti nekog takvog praktično odmah, makar samo da bi smirio moćne političke snage koje Marijana Levien i Manhajm zastupaju. Ali na njeno iznenađenje, prođoše nedelje, a ne dogodi se ništa. Hoskinsu je, očito, dovođenje nečijeg deteta u stasisni mehur bilo težak zadatak, baš kao što je i očekivao. Nije joj bilo jasno kako Hoskins uspeva da odbije dalje Manhajmove napade.
<BR>&nbsp;&nbsp;&nbsp;&nbsp;&nbsp;Zapravo, Hoskinsa jedva da je ikad i viđala, tokom tog razdoblja. On je očigledno bio zauzet drugim delatnostima 'Stasis Tehnologija', tako da ga je svega nekoliko puta videla, i to samo u prolazu. Stekla je utisak da je za upravljanje tom firmom Hoskinsu potrebno celo radno vreme - i više od toga. Na osnovu delića raznih uzgrednih komentara koje je čula od pojedinih ljudi, Edit je i ranije naslutila da se Hoskins večito bori da ovlada osobljem sastavljenim od nadarenih, ali veoma napetih primadona željnih Nobelove nagrade, a istovremeno da usmerava jedan od najsloženijih naučnih poduhvata u istoriji.
<BR>&nbsp;&nbsp;&nbsp;&nbsp;&nbsp;U to se nije upuštala: on ima svoje probleme, a ona svoje.
<BR>&nbsp;&nbsp;&nbsp;&nbsp;&nbsp;Jedan od najtežih njenih problema bila je Timijeva sve veća usamljenost. Pokušavala je da bude tom dečaku sve - i dadilja i učiteljica i zamena za majku. Ali nije to mogla da bude dovoljno. Njegov se san ponavljao, ne svake noći, ali ipak toliko često da je gospođica Felouz počela voditi evidenciju o učestanosti tog sna; bio je to uvek onaj isti, o velikom praznom prostoru izvan kuće lutaka, prostoru gde Timiju nikad neće biti dozvoljeno da ode. Ponekad je tamo bio sam, ponekad u društvu nekih senovitih, tajanstvenih prilika. Pošto je njegov engleski još bio tako rudimentaran, nije mogla da odredi da li Timiju ta velika pustoš predstavlja njegov izgubljeni, ledeni svet ili maštariju o čudnoj novoj eri u koju su ga doveli. U svakom slučaju, ta pustoš je za njega bila mesto strave: često se budio u suzama. Nije morala da ime diplomu iz psihologije da bi znala da je taj san snažan simptom Timijeve izdvojenosti i sve dublje tuge.
<BR>&nbsp;&nbsp;&nbsp;&nbsp;&nbsp;Danju je Timi povremeno zapadao u duga razdoblja sete, kad se zatvarao u sebe i ponašao kao da nema nikakve svrhe. Takođe je ponekad provodio sate ćuteći i gledajući kroz prozor kuće lutaka, iako se odatle nije videlo takoreći ništa; zurio je u onu veliku pustoš iz svoga sna, možda razmišljajući nostalgično o sumornim, ledenim ravnicama svog sad dalekog detinjstva, ili se možda jednostavno pitajući šta leži iza zidova koji znače neprelaznu granicu njegovog življenja. Razmišljala je besno: zašto mu ne dovedu nekoga da mu pravi društvo? Zašto?
<BR>&nbsp;&nbsp;&nbsp;&nbsp;&nbsp;Pitala se ne bi li trebalo da stupi u vezu sa Manhajmom i kaže mu da se ovde ne preduzima ništa, da zatraži od njega da jače pritisne Hoskinsa. Ali činilo joj se da bi to bilo preveliko izdajstvo. Iako je bila odana Timiju, ni sad nije mogla naterati sebe da tako dejstvuje iza Hoskinsovih leđa. Ipak, njen gnev se povećavao.
<BR>&nbsp;&nbsp;&nbsp;&nbsp;&nbsp;Fiziolozi su već saznali sve što su od ovog dečaka mogli saznati bez seciranja, koje im ipak, po svemu sudeći, nije bilo u planu. Zato su se njihove posete proredile; dolazio je poneko, jednom nedeljno, ali samo da izmeri Timijev rast, postavi nekloliko rutinskih pitanja i fotografiše Timija nekoliko puta. Nisu se više pojavljivale igle, injekcije, špricevi za izvlačenje tečnosti; posebne dijete više niko nije zahtevao; složena i teška ispitivanja funkcionalne uklopljenosti Timijevog kostura nastavljala su se, ali ni približno onako često.
<BR>&nbsp;&nbsp;&nbsp;&nbsp;&nbsp;Sve to je bilo dobro. Ali iako se zanimanje fiziologa smanjivalo, psiholozi su tek počeli da se zagrevaju. Gospođica Felouz je zaključila da je ta nova grupa podjednako dosadna, ili čak poprilično dosadnija, od prethodne. Timiju su sad nameštali prepreke koje je on morao savladati da bi došao do hrane i vode. Morao je da podiže ploče, pomera poluge, dohvata konopce. Povremeni blagi elektrošokovi navodili su ga da jeca od iznenađenja i straha - ili da reži na veoma praiskonski način. Sve to je gospođicu Felouz veoma uznemiravalo.
<BR>&nbsp;&nbsp;&nbsp;&nbsp;&nbsp;Ipak, nije htela da se obrati Hoskinsu u vezi s tim. Nije imala nimalo želje da ode kod Hoskinsa. On je, iz nekog razloga, ostajao na udaljenosti; a gospođica Felouz se plašila da bi mogla, ako mu sad priđe sa novim zahtevima i ako naiđe na ma kakav otpor, da plane, pa čak i da podnese ostavku istog trenutka. Nije želela da joj se dogodi da učini taj korak sada. Za Timijevo dobro, morala je ostati ovde.
<BR>&nbsp;&nbsp;&nbsp;&nbsp;&nbsp;Ali zašto se taj čovek udaljio od projekta sa Timijem? Otkud ta ravnodušnost? Da li je hteo na taj način da se izdvoji od Manhajmovih žalbi i zahteva? To mu je glupo, pomisli ona. Timi je jedina žrtva njegove udaljenosti. Glupo, glupo, glupo.
<BR>&nbsp;&nbsp;&nbsp;&nbsp;&nbsp;Činila je koliko je mogla da naučnicima ograniči pristup do Timija. Ali nije mogla sasvim da izdvoji dečaka od njih. Reč je, ipak, bila o naučnom opitu. Zato se pipkanje, gurkanje i uslovljavanje blagim električnim šokovima nastavilo.
<BR>&nbsp;&nbsp;&nbsp;&nbsp;&nbsp;Bili su prisutni i antropolozi, cele čete antropologa željne da pitaju Timija kako se živelo u paleolitu. Ali njima je bilo suđeno da ostanu nezadovoljni, iako je Timi sad iznenađujuće dobro vladao engleskim - svojom vrstom engleskog. Mogli su da pitaju do mile volje, ali on je mogao odgovarati samo na ona pitanja koja je razumeo i samo ako je u svome umu sačuvao iole znanja o svojim sada udaljenim danima u svetu kamenog doba.
<BR>&nbsp;&nbsp;&nbsp;&nbsp;&nbsp;Dok su se nedelje njegovog boravka u modernom svetu postepeno pretvarale u mesece, Timijev govor postajao je sve bolji i tačniji. Nikad nije gubio izvesnu meku zamućenost za koju je gospođica Felouz nalazila da je donekle šarmantna. Timijevo razumevanje engleskog sad je bilo praktično jednako razumevanju modernog deteta istog uzrasta. U trenucima uzbuđenja, Timi je i sad povremeno zapadao u onaj stari, kvrckavo-režeći način govora, ali takve epizode bile su sve ređe. Svi su izgledi bili da Timi postupno zaboravlja onaj život koji je poznavao pre ulaska u dvadeset prvi vek - osim u svom privatnom svetu snova, u koji gospođica Felouz nije mogla ući. Ko zna kakvi mamuti i mastodonti đipaju tamo, mislila je Edit; kakvi mračni prizoti preistorijskih tajanstava se prikazuju na ekranu uma ovog neandertalskog dečaka?
<BR>&nbsp;&nbsp;&nbsp;&nbsp;&nbsp;Ali na iznenađenje gospođice Felouz, još je bila jedina osoba koja je Timijeve reči mogla razumeti sa iole ikakvim pouzdanjem. Neki od kolega koji su često radili unutar stasisnog mehura - njeni asistenti Mortenson, Eliot i Stratfordova, kao i dr Mekintajer i dr Džejkobs - kao da su uspevali da razaznaju pokoju grupu reči, ali samo sa velikim trudom, i sa bar pedeset posto pogrešnog razumevanja. Ovo je zbunjivalo gospođicu Felouz. Dobro, taj dečak je u početku imao neke manje teškoće u oblikovanju reči tako da budu razumljive; ali prošlo je izvesno vreme i Timi se osposobio da govori tečno. Bar se njoj tako činilo. Postupno je bila primorana da prizna da Timija razume tako dobro samo zato što je danonoćno u njegovoj blizini. Njen sluh je automatski nadoknađivao razlike između onog što je on izgovarao i onog što je stvarno trebalo da se čuje. Razlika između Timija i modernog deteta odista je postojala, bar u pogledu govorne sposobnosti. Razumeo je veliki deo onog što mu se govorilo, bio je sad u stanju da odgovara i složenim rečenicama, ali su njegov jezik, usne, grlo i, pretpostavljala je gospođica Felouz, njegova hioidna kost bili, po svemu sudeći, slabo prilagođeni prefinjenostima dvadesetprvovekovnog engleskog jezika; otud tolika izobličenja.
<BR>&nbsp;&nbsp;&nbsp;&nbsp;&nbsp;U razgovoru sa drugima, branila je Timija. "Da li ste ikad slušali Francuza kad pokušava da izgovori jednostavnu reč kao što je naše englesko 'the'? Ili Engleza kad pokušava da govori francuski? A tek u ruskom da vidite kakvih glasova ima, mi moramo vilicu slomiti da to izgovorimo. Govornici svakog jezika uvežbavaju, od rođenja, govorne mišiće na drugačiji način, i to većina ljudi nije u stanju da promeni. Zato postoji čudno i pogrešno izgovaranje. Eto, Timi u govoru zanosi na neandertalski. Ali to će se vremenom poboljšavati."
<BR>&nbsp;&nbsp;&nbsp;&nbsp;&nbsp;A do tad će, shvatala je, ona sama imati položaj neočekivane vlasti i moći. Jer sad nije samo Timijeva dadilja, nego i prevodilac: kanal kroz koji moraju proći sve Timijeve uspomene na preistorijski svet da bi ih antropolozi, koji dolaze da ga ispituju, mogli saznati. Bez nje kao posrednika ne bi mogli dobiti nikakve suvisle odgovore na pitanja koja žele da mu postave. Potrebna je saradnja gospođice Felouz da bi ovaj projekat iskazao svoju punu naučnu vrednost. Tako je Edit, na način koji niko, pa ni ona sama, nije očekivao, postala bitna za dalje istraživanje ljudskog postojanja u dalekoj prošlosti.
<BR>&nbsp;&nbsp;&nbsp;&nbsp;&nbsp;Na žalost, Timijevi ispitivači gotovo su uvek odlazili nezadovoljni onim što su od njega saznavali. Nije reč bila o nekom njegovom odbijanju da sarađuje, već o tome da je u neandertalskom svetu proveo samo tri ili četiri godine - i to svoje prve tri ili četiri godine. Ni u jednom dobu ljudske istorije nije bilo baš mnogo dece koja bi, tako mlada, mogla dati svestran usmeni izveštaj o dejstvovanju društva u kome su živela.
<BR>&nbsp;&nbsp;&nbsp;&nbsp;&nbsp;Glavninu onog što je Timi uspevao da im saopšti činile su stvari koje su antropolozi i bez Timija odavno naslućivali, stvari koje su možda i sami usadili u dečakov um samom prirodom pitanja koja su mu, preko gospođice Felouz, postavljali. Na primer, kažu:
<BR>&nbsp;&nbsp;&nbsp;&nbsp;&nbsp;"Pitaj ga koliko je veliko bilo njegovo pleme."
<BR>&nbsp;&nbsp;&nbsp;&nbsp;&nbsp;"Ne verujem da on zna šta znači reč 'pleme'."
<BR>&nbsp;&nbsp;&nbsp;&nbsp;&nbsp;"Onda, koliko ljudi je bilo u grupi koja je živela s njim."
<BR>&nbsp;&nbsp;&nbsp;&nbsp;&nbsp;Postavila mu je to pitanje. Odnedavno ga je počela učiti brojanju. Timi je izgledao zbunjen.
<BR>&nbsp;&nbsp;&nbsp;&nbsp;&nbsp;"Mnogo", rekao je.
<BR>&nbsp;&nbsp;&nbsp;&nbsp;&nbsp;U Timijevom rečniku 'mnogo' je moglo značiti ma šta veće od tri. Činilo se da je njemu posle te tačke - sve isto.
<BR>&nbsp;&nbsp;&nbsp;&nbsp;&nbsp;"Koliko mnogo?" pitala je ona. Podigla je njegovu šaku i prešla prstom preko vrhova njegovih prstiju. "Ovoliko mnogo?"
<BR>&nbsp;&nbsp;&nbsp;&nbsp;&nbsp;"Više."
<BR>&nbsp;&nbsp;&nbsp;&nbsp;&nbsp;"Koliko više?"
<BR>&nbsp;&nbsp;&nbsp;&nbsp;&nbsp;Potrudio se. Sklopio je na trenutak oči kao da zuri u drugi svet, pružio ruke i počeo brzo da izmahuje i migolji prstima ka njoj.
<BR>&nbsp;&nbsp;&nbsp;&nbsp;&nbsp;"Da li on to naznačuje brojeve, gospođice Felouz?"
<BR>&nbsp;&nbsp;&nbsp;&nbsp;&nbsp;"Mislim da je tako. Svaki pokret šake verovatno znači pet."
<BR>&nbsp;&nbsp;&nbsp;&nbsp;&nbsp;"Ja sam izbrojao tri pokreta obema šakama. Znači, pleme je imalo trideset članova?"
<BR>&nbsp;&nbsp;&nbsp;&nbsp;&nbsp;"Ja bih rekla četrdeset."
<BR>&nbsp;&nbsp;&nbsp;&nbsp;&nbsp;"Pitajte ga ponovo."
<BR>&nbsp;&nbsp;&nbsp;&nbsp;&nbsp;"Timi, reci mi ponovo: koliko je ljudi sadržavala tvoja grupa?"
<BR>&nbsp;&nbsp;&nbsp;&nbsp;&nbsp;"Grupa, gospođice Felouz?"
<BR>&nbsp;&nbsp;&nbsp;&nbsp;&nbsp;"Ljudi oko tebe. Tvoji prijatelji i rođaci. Koliko ih je bilo?"
<BR>&nbsp;&nbsp;&nbsp;&nbsp;&nbsp;"Prijatelji. Rođaci." Razmatrao je te pojmove. Reči njemu nejasne i nestvarne, po svemu sudeći.
<BR>&nbsp;&nbsp;&nbsp;&nbsp;&nbsp;Posle nekog vremena zagledao se u svoje šake, ispružio prste, i opet počeo sa tim svojim hitrim, lepršavim pokretima prstiju, koji su mogli značiti brojanje, mada su mogli predstavljati i nešto sasvim drugo. Nije se moglo znati koliko puta ih je ponovio: možda osam, možda deset puta.
<BR>&nbsp;&nbsp;&nbsp;&nbsp;&nbsp;"Jeste li videli?" upitala je gospođica Felouz. "Osamdeset, devedeset, stotinu ljudi - mislim da je to rekao ovog puta. Ako je uopšte odgovarao na moje pitanje."
<BR>&nbsp;&nbsp;&nbsp;&nbsp;&nbsp;"Malopre je broj bio manji."
<BR>&nbsp;&nbsp;&nbsp;&nbsp;&nbsp;"Znam. Sad kaže ovo."
<BR>&nbsp;&nbsp;&nbsp;&nbsp;&nbsp;"Nemoguće. Tako primitivno pleme nije moglo imati više od trideset osoba! Najviše trideset!"
<BR>&nbsp;&nbsp;&nbsp;&nbsp;&nbsp;Gospođica Felouz je slegnula ramenima. Ako ovi žele da zamućuju prikupljeni materijal svojim sopstvenim predubeđenjima, to nije njen problem. "Onda zapišite trideset. Pa, vi tražite od deteta kome je tad bilo samo oko tri godine da vam daje statistiku o populaciji. On samo nagađa, čudo je da uopšte razume šta to hoćemo da ga navedemo da nam kaže. Uostalom, možda i ne razume. Odakle vam pomisao da on ume da broji? I da uopšte razume pojam broja?"
<BR>&nbsp;&nbsp;&nbsp;&nbsp;&nbsp;"Ali ipak, razume ga, zar ne?"
<BR>&nbsp;&nbsp;&nbsp;&nbsp;&nbsp;"Otprilike u onoj meri koliko i ma koji petogodišnjak. Kad sretnete nekog petogodišnjaka, pitajte ga koliko ljudi, po njegovom mišljenju, stanuje u njegovoj ulici, pa da vidite šta će vam reći."
<BR>&nbsp;&nbsp;&nbsp;&nbsp;&nbsp;"Pa..."
<BR>&nbsp;&nbsp;&nbsp;&nbsp;&nbsp;I druga pitanja davala su rezultate u sličnoj meri nepouzdane. Plemenska struktura? Gospođica Felouz je uspela da izvuče iz Timija, posle mnogo verbalne akrobatike, da je pleme imalo 'velikog čoveka', pri čemu je Timi očigledno mislio na poglavicu. Tu nikakvog iznenađenja nije bilo. I u istoriji, primitivna plemena uvek su bila predvođena poglavicama; bilo je razumno očekivati isto i kod neandertalskih plemena. Ime tog poglavice Timi nije mogao prevesti na engleski, niti dati fonetski ekvivalent, to jest izgovoriti ga pomoću glasova iz engleskog jezika; morao se poslužiti neandertalskim glasovima.
<BR>&nbsp;&nbsp;&nbsp;&nbsp;&nbsp;Da li je poglavica imao suprugu? - pitali su naučnici.- Timi ne zna šta je to supruga. - Kako su birali poglavicu? - Timi ne razume pitanje. - Kako je bilo u pogledu religijskih verovanja i obreda? Tu je gospođica Felouz uspela da izvuče, dovijajući se i dajući Timiju svakojake naučno sumnjive sugestije da bi ga podstakla, opis nekog svetog mesta načinjenog od kamenja, na kome je Timiju bio zabranjen pristup, i nekog kulta kojim je možda upravljala visoka sveštenica. Edit je bila sigurna da je reč o sveštenici, a ne o svešteniku, zato što je Timi pokazivao prstom ka njoj dok je govorio; međutim, da li on uopšte razume šta ga pitaju - nije bila sigurna.
<BR>&nbsp;&nbsp;&nbsp;&nbsp;&nbsp;"Da su samo uspeli da prebace kroz vreme neko starije dete!" jadikovali su antropolozi. "Ili odraslog neandića, zaboga! Da su! Da su! Kako je to nepodnošljivo, da nam jedan mali dečak, koji ništa ne zna, bude jedini izvor podataka!"
<BR>&nbsp;&nbsp;&nbsp;&nbsp;&nbsp;"Verujem da je nepodnošljivo", saglasila se gospođica Felouz nimalo saosećajnim tonom. "Ali taj mali neandertalac koji ništa ne zna ipak je jedan više nego što ste ikad očekivali da vam se namesti za ispitivanje. Ni u najluđim ranijim snovima niste sanjali da ćete ikad imati prilike da razgovarate sa ma kakvim neandertalcem."
<BR>&nbsp;&nbsp;&nbsp;&nbsp;&nbsp;"Pa ipak! Da su samo mogli! Da su mogli!"
<BR>&nbsp;&nbsp;&nbsp;&nbsp;&nbsp;"Jeste, da su mogli", rekla je gospođica Felouz, a onda im je saopštila da je vreme za njihov razgovor sa Timijem, za taj dan, isteklo.
<BR>
<BR>&nbsp;&nbsp;&nbsp;&nbsp;&nbsp;39.
<BR>&nbsp;&nbsp;&nbsp;&nbsp;&nbsp;Onda se Hoskins opet pojavio, jednog jutra; ušao je u kuću lutaka bez ikakve prethodne najave.
<BR>&nbsp;&nbsp;&nbsp;&nbsp;&nbsp;"Gospođice Felouz? Mogu li da govorim s vama?"
<BR>&nbsp;&nbsp;&nbsp;&nbsp;&nbsp;Opet je govorio onim svojim postiđeno-pokornim tonom, kao da se oseća izuzetno nezgodno. Za šta bi i imao razloga, pomisli gospođica Felouz.
<BR>&nbsp;&nbsp;&nbsp;&nbsp;&nbsp;Izišla je hladno, zaglađujući svoju bolničarsku uniformu. Onda je zastala zbunjeno. Hoskins nije bio sam. S njim je bila jedna bleda, omanja, vitka žena, koja je oklevala pred pragom stasisne zone. Zbog svetle boje kose i tena davala je utisak krhkosti. Njene oči, veoma svetle plave boje, zabrinuto i vredno su tragale za nečim što bi moglo biti iza gospođice Felouz, hitro su osmatrale sobu kao da bi iza vrata Timijeve sobe za igranje mogao iskočiti besni gorila.
<BR>&nbsp;&nbsp;&nbsp;&nbsp;&nbsp;Hoskins reče: "Gospođice Felouz, ovo je moja supruga, Aneta. Draga, slobodno uđi. Savršeno je bezbedno. Osetićeš sasvim malu nelagodnost na pragu, ali to prođe. Želeo bih da upoznaš gospođicu Felouz koja se brinula o dečaku od one noći kada je stigao."
<BR>&nbsp;&nbsp;&nbsp;&nbsp;&nbsp;(Znači, to mu je žena? Gospođica Felouz nije je tako zamišljala, ali sad uvide da, zapravo, nikad i nije imala u mašti neku jasnu sliku kako bi ta osoba mogla izgledati. Ali svakako neka temeljitija ženska, i smirenija, a ne ovako vidno napeta i trzava kao ova. Opet, zašto bi bila takva? Možda čoveku snažne volje, kao što je Hoskins, odgovara neka takva slabotinja. U redu, ako je on takvu hteo, neka mu bude. S druge strane, gospođica Felouz je pretpostavljala da će Hoskinsova žena biti mlada; mlada i raskošno lepa i blistava; priča se da uspešni poslovni ljudi u Hoskinsovim godinama vole da nabave sebi takvu kad se žene po drugi put. Aneta Hoskins nije pripadala toj kategoriji. Znatno mlađa od Hoskinsa, da, a mlađa i od gospođice Felouz, kad je već o tome reč; ali ne stvarno mlada. Možda četrdeset godina, ili blizu četrdeset.)
<BR>&nbsp;&nbsp;&nbsp;&nbsp;&nbsp;Gospođica Felouz prinudi sebe da je pozdravi tonom kao da konstatuje neku činjenicu. "Dobro jutro, gospođo Hoskins. Drago mi je što smo se upoznale."
<BR>&nbsp;&nbsp;&nbsp;&nbsp;&nbsp;"Aneta."
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Zovite me Aneta, gospođice Felouz. Svi me zovu tako. A vaše ime je..."
<BR>&nbsp;&nbsp;&nbsp;&nbsp;&nbsp;Hoskins se brzo ubaci. "Šta sad radi Timi, gospođice Felouz? Da li je otišao da malo odspava? Želeo bih da se moja supruga sretne s njim."
<BR>&nbsp;&nbsp;&nbsp;&nbsp;&nbsp;"On je u svojoj sobi", reče gospođica Felouz. "Čita."
<BR>&nbsp;&nbsp;&nbsp;&nbsp;&nbsp;Aneta Hoskins se nasmeja, kratko, oštro i maltene podsmešljivo. "On ume da čita?"
<BR>&nbsp;&nbsp;&nbsp;&nbsp;&nbsp;"Jednostavne slikovnice, gospođo Hoskins. Sa kratkim tekstovima ispod slika. Još nije sasvim spreman za pravo čitanje. Ali rado gleda u knjige. Sad čita jednu knjigu o životu na dalekom severu. Eskimi, lov na morževe, igloi, ta vrsta stvari. Tu knjigu čita bar jednom dnevno."
<BR>&nbsp;&nbsp;&nbsp;&nbsp;&nbsp;(Ali znala je da čitanje nije prava reč, da je to svojevrsna mala laž. Timi uopšte nije čitao. Koliko je Edit mogla oceniti, samo je gledao slike; reči štampane ispod slika za njega su imale samo ukrasnu vrednost, bile su čudne, sitne šare. Dosad nije ispoljio ni najmanju radoznalost u vezi sa njima. Možda nikad i neće. Ali bar je razgledao knjige, i, po svemu sudeći, razumeo šta se na slikama vidi; a to je najpribližnija zamena za pravo čitanje. Smatrala je da će u ovom razgovoru najkorisnije biti da Hoskinsova žena stekne utisak da Timi stvarno može da čita, bez obzira na to što je samom Hoskinsu istina verovatno jasna.)
<BR>&nbsp;&nbsp;&nbsp;&nbsp;&nbsp;Hoskins reče robusnim, čudnovato snažnim tonom: "Zar to nije zapanjujuće, gospođice Felouz? Pamtite li kakav je bio one večeri kad smo ga doveli? Ono divlje, kričavo, prljavo, besomučno, malo, preistorijsko stvorenje?"
<BR>&nbsp;&nbsp;&nbsp;&nbsp;&nbsp;(A ja bih to, kao, mogla da zaboravim, a? - pomisli gospođica Felouz.)
<BR>&nbsp;&nbsp;&nbsp;&nbsp;&nbsp;"A sad, sedi mirno, tamo unutra, čita knjigu, uči o Eskimima i igloima..." Hoskins je sijao od ponosa, maltene očinskog. "Kako je to čudesno! Veličanstveno! Zar ne? Kakav divan napredak ostvaruje taj dečko sad kad se vi brinete o njemu!"
<BR>&nbsp;&nbsp;&nbsp;&nbsp;&nbsp;Gospođica Felouz je podozrivo odmerila Hoskinsa. Bilo je nečeg čudnog i nestvarnog u tom njegovom iznenadnom uzvišenom, govorničkom tonu. Šta on to smera? Zna da Timi ne ume stvarno da čita. Zašto je uopšte doveo svoju ženu ovamo, posle tolikog vremena, i zašto pravi ovu neiskrenu galamu oko Timijevog divnog napredovanja?
<BR>&nbsp;&nbsp;&nbsp;&nbsp;&nbsp;Onda je shvatila.
<BR>&nbsp;&nbsp;&nbsp;&nbsp;&nbsp;Hoskins reče, nešto normalnijim tonom: "Moram se izviniti što sam u poslednje vreme navraćao tako retko, gospođice Felouz. Ali kao što možete pretpostaviti, bio sam zauzet i prezauzet jer sam morao da rešavam svakojake sporedne zavrzlame. Među kojima je jedna, i to ne najmanja, naš prijatelj Brus Manhajm."
<BR>&nbsp;&nbsp;&nbsp;&nbsp;&nbsp;"Pretpostavljam da je tako bilo."
<BR>&nbsp;&nbsp;&nbsp;&nbsp;&nbsp;"Pozivao me je otprilike jednom nedeljno, posle one njegove posete Timiju. Pitao me ovo, ono, nervirao se zbog Timija kao da mu je Timi rođeni sin, a ja razredni starešina nekakvog internata u koji je Timi poslat. I to nekog jezivog internata, kao iz romana Čarlsa Dikensa, pomislio bi čovek."
<BR>&nbsp;&nbsp;&nbsp;&nbsp;&nbsp;"A naročito vas je pitao šta preduzimate da Timiju nađete drugara za igru?" reče gospođica Felouz.
<BR>&nbsp;&nbsp;&nbsp;&nbsp;&nbsp;"To naročito."
<BR>&nbsp;&nbsp;&nbsp;&nbsp;&nbsp;"A šta ste, konkretno, učinili po tom pitanju, doktore Hoskinse?"
<BR>&nbsp;&nbsp;&nbsp;&nbsp;&nbsp;Hoskinsovo lice se malo trznu. "Jednom reči, pretrpeo sam brodolom. Imali smo razgovore sa šestoro ili više dece, koja su bila kandidati za to. I sa njihovim roditeljima, prirodno."
<BR>&nbsp;&nbsp;&nbsp;&nbsp;&nbsp;Ovo je za gospođicu Felouz bila novost. "I?"
<BR>&nbsp;&nbsp;&nbsp;&nbsp;&nbsp;"Stvar se svela na to da smo našli dva mala dečaka koji su bili podesni, ali njihovi roditelji su postavili raznorazne posebne uslove i primedbe, nama neprihvatljive. Postojao je još jedan dečko koji je mogao da bude prava stvar, i već smo se spremali da ga dovedemo ovde u probnu posetu Timiju, ali u poslednjem trenutku pojavili su se novi uslovi, nove zamerke: roditelji su doveli advokata koji je tražio da deponujemo unapred sumu za obeštećenje, da se vežemo veoma složenim ugovornim obavezama i da pristanemo na razne druge ustupke koje su naši advokati smatrali nemudrim. Što se tiče sve ostale dece koju smo videli, pitanje eventualnih obeštećenja nije se postavljalo, jer su njihovi roditelji, koliko smo mogli da vidimo, bili zainteresovani samo za honorar koji smo nudili. Međutim, ti dečaci izgledali su nam kao besni, mali huligani koji bi Timiju doneli više zla nego dobra. Naravno da smo sve takve odbili."
<BR>&nbsp;&nbsp;&nbsp;&nbsp;&nbsp;"Znači, vi meni kažete da nemate nikog."
<BR>&nbsp;&nbsp;&nbsp;&nbsp;&nbsp;Hoskins ovlaži usne. "Na kraju smo odlučili da sa ovim problemom ostanemo u kući - da uzmemo dete nekoga ko je ovde zaposlen. I to upravo ovog zaposlenog koji pred vama stoji. Moje dete."
<BR>&nbsp;&nbsp;&nbsp;&nbsp;&nbsp;"Vašeg sina?" reče gospođica Felouz.
<BR>&nbsp;&nbsp;&nbsp;&nbsp;&nbsp;"Vi pamtite, zar ne, kad su bili ovde Manhajm i Levienka, rekao sam, više u besu, da ću dati svog sina ako bude potrebno? Eto, na to se i svelo. Ja sam čovek od reči, gospođice Felouz, što vam je, verujem, već poznato. Neću tražiti ni od koga drugog u ovoj kompaniji da radi nešto što ja nisam spreman da uradim. Odlučio sam da kao drugara koji je Timiju toliko potreban dovedem mog Džerija. Ali, naravno, to ne može biti samo moja odluka, jednostrana."
<BR>&nbsp;&nbsp;&nbsp;&nbsp;&nbsp;"Pa ste doveli gospođu Hoskins da se uveri da vaš sin neće biti ni u kakvoj opasnosti u Timijevim rukama", reče gospođica Felouz.
<BR>&nbsp;&nbsp;&nbsp;&nbsp;&nbsp;Hoskins je izgledao silno zahvalan. "Da, gospođice Felouz. Da, baš tako!"
<BR>&nbsp;&nbsp;&nbsp;&nbsp;&nbsp;Gospođica Felouz još jednom pogleda Hoskinsovu ženu, koja je grickala donju usnu i opet zurila u vrata iza kojih vreba ta strašna neandertalska spodoba.
<BR>&nbsp;&nbsp;&nbsp;&nbsp;&nbsp;Ona sigurno veruje da je Timi čovekoliki majmun, pomisli gospođica Felouz. Gorila. Šimpanza koji će istog trena da se baci na njenu dragu bebu i rastrgne je na komade.
<BR>&nbsp;&nbsp;&nbsp;&nbsp;&nbsp;Gospođica Felouz ledeno reče: "Pa, da izvedem ja Timija, da joj ga pokažem?"
<BR>&nbsp;&nbsp;&nbsp;&nbsp;&nbsp;Gospođa Hoskins, koja je od početka bila sva u grču, postade vidno napetija. "Pa valjda... trebalo bi... gospođice Felouz."
<BR>&nbsp;&nbsp;&nbsp;&nbsp;&nbsp;Negovateljica klimnu glavom.
<BR>&nbsp;&nbsp;&nbsp;&nbsp;&nbsp;"Timi?" pozva ona. "Timi, hoćeš li doći ovamo za trenutak? Imamo posetioce."
<BR>&nbsp;&nbsp;&nbsp;&nbsp;&nbsp;Timi izviri stidljivo iza ragastova vrata.
<BR>&nbsp;&nbsp;&nbsp;&nbsp;&nbsp;"U redu je, Timi, To su doktor Hoskins i njegova žena. Iziđi."
<BR>&nbsp;&nbsp;&nbsp;&nbsp;&nbsp;Dečko zakorači napred. Izgleda baš pristojno, pomisli gospođica Felouz, dodajući uz to jednu malu molitvu zahvalnicu. Na sebi je imao triko, i to onaj plavi sa šarama u vidu velikih, zelenih krugova, drugi po redosledu omiljenosti; njegova kosa, koju je gospođica Felouz temeljito iščetkala pre jedan sat, još je bila srazmerno neraskuštrana i neumršena. Tanka knjižica koju je do maločas razgledao bila mu je i sad u levoj ruci, opuštena ka podu.
<BR>&nbsp;&nbsp;&nbsp;&nbsp;&nbsp;Zurio je sa iščekivanjem u svoje posetioce. Oči je veoma raširio. Videlo se da Hoskinsa, i posle toliko vremena, prepoznaje, ali da mu Hoskinsova žena nije 'jasna'. Nesumnjivo je nešto u njenom govoru tela, nešto napeto i podozrivo u njenom držanju, signalisalo dečaku oprez. Možda su stupili u dejstvo njegovi primitivni refleksi - da li bi čovek mogao reći: njegovi nagoni?
<BR>&nbsp;&nbsp;&nbsp;&nbsp;&nbsp;Nastalo je dugo, neprijatno ćutanje.
<BR>&nbsp;&nbsp;&nbsp;&nbsp;&nbsp;Onda se Timi osmehnuo.
<BR>&nbsp;&nbsp;&nbsp;&nbsp;&nbsp;Bio je to jedan topao, divan osmeh, Timijev naročiti osmeh, 'od uha do uha', koji je gospođicu Felouz ovog puta bacio u oduševljenje. Mogla je ovog časa podići Timija i zagrliti ga. Kako je divan, kad se tako osmehne! Slatkiš mali - koliko poverenja pokazuje, baš je pravo dete. Da. Klinac koji izlazi iz obdaništa da pozdravi goste. Kako bi mogla Aneta Hoskins odoleti tom osmehu?
<BR>&nbsp;&nbsp;&nbsp;&nbsp;&nbsp;"Oh", reče Aneta, kao da je našla bubu u supi. "Nisam očekivala da izgleda tako... čudno."
<BR>&nbsp;&nbsp;&nbsp;&nbsp;&nbsp;Gospođica Felouz je pogleda mrko i popreko.
<BR>&nbsp;&nbsp;&nbsp;&nbsp;&nbsp;Hoskins reče: "Većinom su to crte lica, znaš. Od vrata nadole, on izgleda otprilike kao veoma mišićavi, mali dečko. Manje-više."
<BR>&nbsp;&nbsp;&nbsp;&nbsp;&nbsp;"Ali njegovo lice, Džeralde... ta ogromna usta, taj ogromni nos... obrve toliko pomaknute napred... pa vrh vilice... toliko je ružan, Džeralde. Toliko uvrnut."
<BR>&nbsp;&nbsp;&nbsp;&nbsp;&nbsp;"On razume veliki deo toga što govorite", upozori gospođica Felouz niskim tonom po kome se inje moglo nahvatati.
<BR>&nbsp;&nbsp;&nbsp;&nbsp;&nbsp;Gospođa Hoskins je to čula i klimnula glavom, ali još se nije mogla zaustaviti. "Ovako uživo izgleda sasvim drukčije nego na televiziji. Mnogo ljudskije izgleda na ekranu nego..."
<BR>&nbsp;&nbsp;&nbsp;&nbsp;&nbsp;"On jeste ljudsko biće, gospođo Hoskins", reče gospođica Felouz suvo. Već je bila umorna i preumorna od saopštavanja te činjenice raznim ljudima. "On je samo pripadnik druge grane ljudskog roda, to je sve. Pripadnik jedne grane koja je izumrla."
<BR>&nbsp;&nbsp;&nbsp;&nbsp;&nbsp;Hoskins je po Editinom tonu verovatno osetio da ona jedva suzdržava svoj bes. Okrete se svojoj ženi i reče tonom navaljivanja: "Zašto ne popričaš sa Timijem, draga? Da ga malo upoznaš. Pa, zato si i došla."
<BR>&nbsp;&nbsp;&nbsp;&nbsp;&nbsp;"Jesam, jesam."
<BR>&nbsp;&nbsp;&nbsp;&nbsp;&nbsp;Izgledalo je kao da pokušava da prikupi dovoljno hrabrosti.
<BR>&nbsp;&nbsp;&nbsp;&nbsp;&nbsp;"Timi?" reče ta žena, tankim i napetim glasom. "Zdravo, Timi. Ja sam gospođa Hoskins."
<BR>&nbsp;&nbsp;&nbsp;&nbsp;&nbsp;"Zdravo", reče Timi.
<BR>&nbsp;&nbsp;&nbsp;&nbsp;&nbsp;Pruži ruku ka Aneti. Gospođica Felouz ga je naučila da tako treba.
<BR>&nbsp;&nbsp;&nbsp;&nbsp;&nbsp;Aneta Hoskins baci jedan hitri pogled ka svom mužu. On prevrnu očima ka plafonu i klimnu glavom.
<BR>&nbsp;&nbsp;&nbsp;&nbsp;&nbsp;Pružila je neodlučno ruku i rukovala se s Timijem kao sa nekakvim dresiranim šimpanzom u cirkusu. Kratko, sa nimalo oduševljenja, gledajući da mu što pre ispusti ruku.
<BR>&nbsp;&nbsp;&nbsp;&nbsp;&nbsp;Timi reče: "Zdravo, gospođo Hoskins. Drago mi je da vas upoznam."
<BR>&nbsp;&nbsp;&nbsp;&nbsp;&nbsp;"Šta je rekao?" upita Aneta Hoskins. "Je li on to nešto meni rekao?"
<BR>&nbsp;&nbsp;&nbsp;&nbsp;&nbsp;"Rekao je 'Zdravo'", odvrati gospođica Felouz. "A zatim, da mu je drago da vas upozna."
<BR>&nbsp;&nbsp;&nbsp;&nbsp;&nbsp;"On govori? Engleski?"
<BR>&nbsp;&nbsp;&nbsp;&nbsp;&nbsp;"Da, on govori. Razume lakše knjige. Jede viljuškom i nožem. Sam se oblači i skida. Ne bi trebalo nikog da iznenađuje što on sve to čini. On je normalni, mali dečak, gospođo Hoskins, i sad mu je oko pet godina. Možda i pet i po."
<BR>&nbsp;&nbsp;&nbsp;&nbsp;&nbsp;"Ne znate?"
<BR>&nbsp;&nbsp;&nbsp;&nbsp;&nbsp;"Možemo samo nagađati", reče gospođica Felouz. "Nije imao krštenicu u džepu kad je došao."
<BR>&nbsp;&nbsp;&nbsp;&nbsp;&nbsp;Gospođa Hoskins opet pogleda svog muža. "Džeralde, nisam sigurna za ovo. Džeri još nije napunio pet."
<BR>&nbsp;&nbsp;&nbsp;&nbsp;&nbsp;"Znam koliko godina ima naš sin, draga", reče Hoskins kamenim tonom. "Ali krupan je i jak za svoje godine. Veći je od Timija. Čuj, Aneta, kad bih smatrao da ima ikakvog rizika... i najmanje mogućnosti da..."
<BR>&nbsp;&nbsp;&nbsp;&nbsp;&nbsp;"Ne znam. Naprosto, ne znam. Kako možemo biti sigurni da je bezbedno?"
<BR>&nbsp;&nbsp;&nbsp;&nbsp;&nbsp;Gospođica Felouz najednom reče: "Ako pitate da li je za vašeg sina bezbedno da bude u Timijevom društvu, odgovor je: naravno, da. Timi je blagi, mali dečak."
<BR>&nbsp;&nbsp;&nbsp;&nbsp;&nbsp;"Ali je div... divljak."
<BR>&nbsp;&nbsp;&nbsp;&nbsp;&nbsp;(Opet medijska etiketa o majmunu-dečaku! Zar ljudi baš nikad ne razmišljaju svojom glavom?)
<BR>&nbsp;&nbsp;&nbsp;&nbsp;&nbsp;Gospođica Felouz naglašeno reče: "Nije divljak, nije ni najmanje divalj. Da li divljak izlazi iz svoje sobe sa knjigom u ruci i pruža ruku da se rukuje sa vama? Da li se divljak tako osmehuje i pozdravlja i kaže da mu je drago da vas upozna? Evo, vidite ga tačno ispred sebe, gospođo Hoskins. Kako vam on zaista izgleda?"
<BR>&nbsp;&nbsp;&nbsp;&nbsp;&nbsp;"Ne mogu da se naviknem na njegovo lice. To nije ljudsko lice."
<BR>&nbsp;&nbsp;&nbsp;&nbsp;&nbsp;Gospođica Felouz nije dopustila sebi eksploziju besa. Napeto reče: "Kao što sam već objasnila, on je čovek u jednakoj meri kao i ma ko od nas. I nije uopšte divalj. Onoliko je miran i razuman koliko možete očekivati da jedan dečko od pet i po godina bude. Veoma je velikodušno od vas, gospođo Hoskins, što ste dozvolili da vaš sin dođe ovde i igra se sa Timijem, ali, molim vas, nemojte se zbog toga plašiti."
<BR>&nbsp;&nbsp;&nbsp;&nbsp;&nbsp;"Nisam rekla da sam pristala", uzvrati gospođa Hoskins, ne bez izvesne blage vreline u glasu.
<BR>&nbsp;&nbsp;&nbsp;&nbsp;&nbsp;Hoskins je pogleda ukočeno i očajno. "Anet..."
<BR>&nbsp;&nbsp;&nbsp;&nbsp;&nbsp;"Nisam!"
<BR>&nbsp;&nbsp;&nbsp;&nbsp;&nbsp;(Onda, što ne bi izišla napolje i pustila Timija da se vrati svojoj knjizi?)
<BR>&nbsp;&nbsp;&nbsp;&nbsp;&nbsp;Gospođica Felouz se borila da ne plane.
<BR>&nbsp;&nbsp;&nbsp;&nbsp;&nbsp;(Neka doktor Hoskins ovo sredi. Njegova je to žena.)
<BR>&nbsp;&nbsp;&nbsp;&nbsp;&nbsp;Hoskins reče: "Razgovaraj sa dečakom, Aneta. Upoznaj ga malo. Jesi li pristala da učiniš bar toliko."
<BR>&nbsp;&nbsp;&nbsp;&nbsp;&nbsp;"Jesam, jesam, valjda." Opet je prišla dečaku. "Timi?" reče ona neodlučno. Timi diže pogled. Ovog puta nije bilo osmeha od uha do uha. Već je shvatio, iz samog načina na koji se govorilo, da tu ženu ne može ubrojati u svoje prijatelje.
<BR>&nbsp;&nbsp;&nbsp;&nbsp;&nbsp;Gospođa Hoskins se osmehnu, ali ne mnogo ubedljivo. "Koliko ti je godina, Timi?"
<BR>&nbsp;&nbsp;&nbsp;&nbsp;&nbsp;"On nije mnogo jak u brojanju", reče gospođica Felouz tiho.
<BR>&nbsp;&nbsp;&nbsp;&nbsp;&nbsp;Ali na njeno zaprepašćenje, Timi diže levu šaku sa jasno raširenim prstima.
<BR>&nbsp;&nbsp;&nbsp;&nbsp;&nbsp;"Pet!" uzviknu Timi.
<BR>&nbsp;&nbsp;&nbsp;&nbsp;&nbsp;"Digao je pet prstiju i kazao pet", reče gospođica Felouz zapanjeno. "Čuli ste ga, zar ne?"
<BR>&nbsp;&nbsp;&nbsp;&nbsp;&nbsp;"Ja sam to čuo", reče Hoskins. "Valjda."
<BR>&nbsp;&nbsp;&nbsp;&nbsp;&nbsp;"Pet", reče gospođa Hoskins, nastavljajući sa tvrdom rešenošću. Sad se stvarno trudila da uspostavi kontakt sa Timijem. "To su vrlo fine godine. Moj sin Džeri i sam ima gotovo pet. Ako dovedem Džerija ovamo, da li ćeš ti biti dobar s njim?"
<BR>&nbsp;&nbsp;&nbsp;&nbsp;&nbsp;"Dobar", reče Džeri.
<BR>&nbsp;&nbsp;&nbsp;&nbsp;&nbsp;"Dobar", prevede gospođica Felouz. "Razumeo vas je. Obećao je da će biti dobar."
<BR>&nbsp;&nbsp;&nbsp;&nbsp;&nbsp;Gospođa Hoskins klimnu glavom. Onda progunđa, vrlo tiho: "Mali je, ali izgleda tako jak."
<BR>&nbsp;&nbsp;&nbsp;&nbsp;&nbsp;"Još nikad nije pokušao nikome da nanese zlo", reče gospođica Felouz, nalazeći da joj je pogodno da malčice zaboravi besomučnu bitku one prve noći. "Izuzetno je blag. Izuzetno. To morate verovati, gospođo Hoskins." A Timiju reče: "Povedi gospođu Hoskins u tvoju sobu. Pokaži joj tvoje igračke i knjige. I tvoj orman sa odećom." Pa da vidi da si pravi mali dečko, Timi. Nateraj je da vidi dalje od tvojih svodova iznad očiju i donje vilice bez vrha.
<BR>&nbsp;&nbsp;&nbsp;&nbsp;&nbsp;Timi pruži ruku, a gospođa Hoskins je, posle samo jednog trenutka oklevanja, prihvati. Prvi put od kad je ušla u stasisni mehur, na njenom licu se pojavi nešto nalik na pravi osmeh.
<BR>&nbsp;&nbsp;&nbsp;&nbsp;&nbsp;Ona i Timi odoše u njegovu sobu. Vrata se zatvoriše za njima.
<BR>&nbsp;&nbsp;&nbsp;&nbsp;&nbsp;"Mislim da će uspeti", reče Hoskins tiho gospođici Felouz, čim mu je žena izišla napolje. "On nju polako pridobija."
<BR>&nbsp;&nbsp;&nbsp;&nbsp;&nbsp;"Naravno da je pridobija."
<BR>&nbsp;&nbsp;&nbsp;&nbsp;&nbsp;"Aneta nije nerazumna. To mi verujte. Nije ni neracionalna. Ali Džeri joj je veoma dragocen."
<BR>&nbsp;&nbsp;&nbsp;&nbsp;&nbsp;"Prirodna stvar."
<BR>&nbsp;&nbsp;&nbsp;&nbsp;&nbsp;"Naše jedino dete. U braku smo nekoliko godina, a problem neplodnosti pojavio se od početka; i kad smo najzad uspeli... kad nam je pošlo za rukom..."
<BR>&nbsp;&nbsp;&nbsp;&nbsp;&nbsp;"Dobro", reče gospođica Felouz. "Razumem." Nije bila naročito zainteresovana da sluša o problematici neplodnosti kod doktora i gospođe Hoskins. Niti o načinu na koji su konačno uspeli.
<BR>&nbsp;&nbsp;&nbsp;&nbsp;&nbsp;"Eto, vidite - iako sam sa njom temeljito razgovarao o svemu, iako ona razume kakve probleme su mi napravili Manhajm i njegova rulja i zna koliko je važno prekinuti Timijevu izdvojenost, još donekle okleva po pitanju izlaganja Timija riziku da..."
<BR>&nbsp;&nbsp;&nbsp;&nbsp;&nbsp;"Nema rizika, doktore Hoskinse."
<BR>&nbsp;&nbsp;&nbsp;&nbsp;&nbsp;"To ja znam. To i vi znate. Ali dok to i Aneta ne bude znala..."
<BR>&nbsp;&nbsp;&nbsp;&nbsp;&nbsp;Posle nekog vremena, otvorila su se vrata Timijeve sobe za igru. Iziđe gospođa Hoskins. Gospođica Felouz vide da Timi ostaje unutra i da viri iza vrata na onaj svoj obazrivi način kome je ponekad pribegavao. Dah joj stade. Sigurno je nešto unutra pošlo kako ne valja, pomisli ona.
<BR>&nbsp;&nbsp;&nbsp;&nbsp;&nbsp;Ali ne. Aneta Hoskins se smeškala.
<BR>&nbsp;&nbsp;&nbsp;&nbsp;&nbsp;"Slatka mu je sobica", reče ona. "Ume sam da presavija svoju odeću. Pokazao mi je to. Kamo sreće da to Džeri radi bar upola tako dobro. A igračke drži tako uredno..."
<BR>&nbsp;&nbsp;&nbsp;&nbsp;&nbsp;Gospođica Felouz dozvoli svome dahu da iziđe napolje.
<BR>&nbsp;&nbsp;&nbsp;&nbsp;&nbsp;"Znači, možemo da pokušamo?" upita Hoskins svoju ženu.
<BR>&nbsp;&nbsp;&nbsp;&nbsp;&nbsp;"Da. Mislim da možemo da pokušamo."
</P></TD></TR></TABLE>
<P class="next">
<A HREF=p15.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
