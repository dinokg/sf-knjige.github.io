<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>2.
<P>&nbsp;&nbsp;&nbsp;&nbsp;&nbsp;Ketin, dugačak i naočit, gegao se prema Paklu-3, pogleda upravljenog na tlo, sasvim odsutan duhom!
<BR>&nbsp;&nbsp;&nbsp;&nbsp;&nbsp;"Hej, momče!"
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;Neobrijani skitnica nagnuo se preko ograde, držeći se za prečku ljuspastim rukama.
<BR>&nbsp;&nbsp;&nbsp;&nbsp;&nbsp;"Odakle si?" Skitničine oči bile su zamagljene.
<BR>&nbsp;&nbsp;&nbsp;&nbsp;&nbsp;"Sa Lune", odgovori Ketin.
<BR>&nbsp;&nbsp;&nbsp;&nbsp;&nbsp;"Iz jedne male, bele kuće, u ulici oivičenoj drvoredom, sa biciklom u garaži? Ja sam imao bicikl."
<BR>&nbsp;&nbsp;&nbsp;&nbsp;&nbsp;"Moja kuća bila je zelena", reče Ketin. "I ispod vazdušne kupole. Doduše, imao sam bicikl."
<BR>&nbsp;&nbsp;&nbsp;&nbsp;&nbsp;Skitnica se povi oko ograde. "Ne znaš ti, momče, ne znaš."
<BR>&nbsp;&nbsp;&nbsp;&nbsp;&nbsp;Treba saslušati ludake, pomisli Ketin. Postaju sve ređi. I upamtio je da to pribeleži.
<BR>&nbsp;&nbsp;&nbsp;&nbsp;&nbsp;"Pre mnogo vremena... mnogo!" Starac zajeca.
<BR>&nbsp;&nbsp;&nbsp;&nbsp;&nbsp;Ketin je zavrteo glavom i nastavio da hoda.
<BR>&nbsp;&nbsp;&nbsp;&nbsp;&nbsp;Bio je nespretan i besmisleno visok - gotovo dva metra. Do te visine stigao je kada je imao šesnaest godina. Nikada ne poverovavši da je doista toliko visok, deset godina kasnije još se trudio da pogrbi ramena. Svoje ogromne ruke zadenuo je za kaiš kratkih pantalona. Dok je hodao, rukavi su mu lepršali na vetru.
<BR>&nbsp;&nbsp;&nbsp;&nbsp;&nbsp;Sećanja su ga vratila na mesece.
<BR>&nbsp;&nbsp;&nbsp;&nbsp;&nbsp;Ketin, rođen na mesecu, voleo je mesece. Uvek je živeo na mesecima, izuzev vremena za koje je svoje roditelje, stenografe u Sudu Zmaja na Luni, ubedio da mu dopuste da se obrazuje na univerzitetu na Zemlji, u tom centru učenja o tajanstvenom i neprobojnom Zapadu, Harvardu, još luci za bogate, ekscentrične i naočite - od čega je on posedovao poslednje dve osobine.
<BR>&nbsp;&nbsp;&nbsp;&nbsp;&nbsp;Promene koje preinačuju površinu planete, od himalajskih visova do blagih, žarećih, saharskih dina, poznavao je samo iz priča. Ledene lišajske šume marsovskih polarnih kapa ili bruseće reke prašine na ekvatoru crvene planete, ili merkursku noć naspram dana na Merkuru - iskusio je jedino posredstvom psihoramskih dnevnika putovanja.
<BR>&nbsp;&nbsp;&nbsp;&nbsp;&nbsp;Nije to bilo ono što je Ketin znao, što je voleo.
<BR>&nbsp;&nbsp;&nbsp;&nbsp;&nbsp;Meseci?
<BR>&nbsp;&nbsp;&nbsp;&nbsp;&nbsp;Meseci su mali. Mesečeva lepota je u varijacijama istovetnosti. Sa Harvarda se Ketin vratio na Lunu, odatle je otišao na Stanicu Fobos, gde se utaknuo u bateriju jedinica za snimanje, kompjutera niskog kapaciteta i adresografa - proslavljeni činovnik arhive. U časovima kada se nije nalazio na dužnosti, u traktorskoj odeći, sa polarizovanim sočivima, istraživao je Fobos, dok se Deimos, sjajna gromada stena široka petnaest kilometara, ljuljao nad uznemirujuće bliskim horizontom. Najzad je opremio ekipu za spuštanje na Deimos i istražio ovaj sićušni mesec onako kako se samo majušni svet može istražiti. Zatim je prešao na Jupiterove mesece. Io, Evropa, Ganimed, Kalisto okretali su se pred njegovim smeđim očima. Saturnovi meseci, pod difuznim osvetljenjem s prstenova, rotirali su pred njegovim usamljeničkim nadzorom dok je tumarao iz privremenog logora na tlu gde se bio smestio. Istraživao je sive kratere, sive planine, doline i kanjone danima i noćima zaslepljujuće jačine. Jesu li meseci isti?
<BR>&nbsp;&nbsp;&nbsp;&nbsp;&nbsp;Da je Ketin došao na neki od njih i naglo sklonio štitnik za oči, odmah bi mu se prikazali petrološka građa kristalinske formacije i opšti topografski izgled. Visoki Ketin naučio je da pravi suptilne razlike u pogledu izgleda i osobina tla. Upoznao je strasti koje proističu iz raznovrsnosti čitavog jednog sveta ili celog čoveka - ali ih nije voleo.
<BR>&nbsp;&nbsp;&nbsp;&nbsp;&nbsp;Prema svom nedopadanju odnosio se na dva načina.
<BR>&nbsp;&nbsp;&nbsp;&nbsp;&nbsp;Zarad unutrašnjeg iskazivanja pisao je roman.
<BR>&nbsp;&nbsp;&nbsp;&nbsp;&nbsp;Dragim kamenjem ukrašeni magnetofon koji su mu njegovi roditelji dali kada je dobio stipendiju visio je na lancu sa članka njegove ruke. Do sada je već sadržavao nekoliko stotina hiljada reči beležaka. Još nije započeo ni prvo poglavlje.
<BR>&nbsp;&nbsp;&nbsp;&nbsp;&nbsp;Zarad spoljnog iskazivanja, izabrao je ovaj samotni život ispod svojih obrazovnih mogućnosti, koji nije bio u skladu čak ni sa njegovim temperamentom. Polako se sve više udaljavao od žiže ljudske aktivnosti, koja je za njega još bila svet zvani Zemlja. Samo mesec dana ranije završio je kurs za kiborškog spojnika. Tog jutra prispeo je na ovaj poslednji Neptunov mesec, poslednji mesec Sunčevog sistema.
<BR>&nbsp;&nbsp;&nbsp;&nbsp;&nbsp;Njegova smeđa kosa bila je svilasta, razbarušena, dovoljno duga da je ščepate u tuči (ako ste toliko visoki). Njegove ruke, pod kaišem, trljale su pljosnati stomak. Kada je dospeo do prolaza, zastao je. Neko je sedeo na ogradi i svirao na senzornom sirinksu.
<BR>&nbsp;&nbsp;&nbsp;&nbsp;&nbsp;Nekoliko ljudi zaustavilo se da bi posmatralo.
<BR>
<BR>&nbsp;&nbsp;&nbsp;&nbsp;&nbsp;Boje su oticale u vazduh u fuginim šarama, dok je oblik potcrtavao ćarlijanje i padao da bi stvarao nove forme - svetliji smaragd, tamniji ametist. Mirisi su ispunjavali vetar sirćetom, snegom, okeanom đumbirom, bulkama, rumom. Jesen, okean, đumbir, okean, jesen; ponovo okean, okean, okeanska plima, dok se svetlost penila u nejasnom plavetnilu koje je isticalo Miševo lice. Žuborio je električni arpeđo neorege. <EM>Rege - melodija koja se zasniva na drevnoj, tradicionalnoj hinduskoj skali ili šablonu; prim. prev.</EM>
<BR>&nbsp;&nbsp;&nbsp;&nbsp;&nbsp;Sedeći na ogradi, Miš je gledao među slike, implozije na sjajnim implozijama, i sopstvene smeđe prste koji su skakutali po žicama dok je svetlost sa mašine proticala na zadnji deo njegovih ruku. Prsti mu padoše. Slike izbiše ispod njegovih dlanova.
<BR>&nbsp;&nbsp;&nbsp;&nbsp;&nbsp;Okupilo se dvadesetak ljudi. Žmirkali su, okretali glave. Svetlost iluzije utopila im se u očne duplje, plovila im po linijama oko usta, ispunjavala im dubine bora na čelu. Jedna žena trljala je uho i kašljala. Jedan čovek probio je donji deo svojih džepova.
<BR>&nbsp;&nbsp;&nbsp;&nbsp;&nbsp;Ketin pogleda niz glave.
<BR>&nbsp;&nbsp;&nbsp;&nbsp;&nbsp;Neko se tiskao napred. Ne prestavši da svira, Miš pogleda naviše.
<BR>&nbsp;&nbsp;&nbsp;&nbsp;&nbsp;Slepi Den priđe, zaustavi se, pa zatetura u vatri sirinksa.
<BR>&nbsp;&nbsp;&nbsp;&nbsp;&nbsp;"Hej, beži odatle..."
<BR>&nbsp;&nbsp;&nbsp;&nbsp;&nbsp;"Hajde, stari, skloni se..."
<BR>&nbsp;&nbsp;&nbsp;&nbsp;&nbsp;"Ne možemo da vidimo šta momak izvodi..."
<BR>&nbsp;&nbsp;&nbsp;&nbsp;&nbsp;U sredini Miševe kreacije, Den se zaklati tresući glavom.
<BR>&nbsp;&nbsp;&nbsp;&nbsp;&nbsp;Miš poče da se smeje; zatim se njegova smeđa ruka zatvori preko projekcione ručke, a svetlost i zvuci i mirisi uobličiše se u ogromnog demona, koji stade ispred Dena, blejeći, kreveljeći se i lupajući krilima koja su svakim udarom menjala boje. Zavijao je kao truba, uvijao lice da bi nalikovalo Denovom, a treće oko mu se okretalo.
<BR>&nbsp;&nbsp;&nbsp;&nbsp;&nbsp;Ljudi počeše da se smeju.
<BR>&nbsp;&nbsp;&nbsp;&nbsp;&nbsp;Spektar đipi i utopi se u Miševe prste. Ciganin se zlobno kezio.
<BR>&nbsp;&nbsp;&nbsp;&nbsp;&nbsp;Den posrnu, zamlativši jednom rukom. Kričeći, demon okrenu leđa, savi se. Začu se zvuk kao kada proradi ispusni ventil, a gledaoci zakukaše osetivši smrad.
<BR>&nbsp;&nbsp;&nbsp;&nbsp;&nbsp;Ketin, koji je bio oslonjen na ogradu pored Miša, osetio je kako mu nelagodnost ispunjava vrat toplinom.
<BR>&nbsp;&nbsp;&nbsp;&nbsp;&nbsp;Demon je poskakivao.
<BR>&nbsp;&nbsp;&nbsp;&nbsp;&nbsp;Ketin je sišao, ispružio dlan preko vizuelnog induktivnog polja, i slika se zamaglila.
<BR>&nbsp;&nbsp;&nbsp;&nbsp;&nbsp;Miš oštro pogleda naviše: "Hej..."
<BR>&nbsp;&nbsp;&nbsp;&nbsp;&nbsp;"Ne treba to da radiš", pripreti Ketin, zabivši svoju veliku ruku u Mišovo rame.
<BR>&nbsp;&nbsp;&nbsp;&nbsp;&nbsp;"On je slep", reče Miš, "Ne može da čuje, ne može da oseti miris - ne zna šta se dešava..." Crne veđe su mu se spustile, ali je prestao da svira.
<BR>&nbsp;&nbsp;&nbsp;&nbsp;&nbsp;Den je stajao sam usred mase, rasejan. Iznenada, on kriknu, pa još jednom. Zvuk mu je zveketao u plućima. Gomila se ustalasala unatrag. Miš i Ketin pogledaše u pravcu omlitavele Denove ruke.
<BR>&nbsp;&nbsp;&nbsp;&nbsp;&nbsp;Obučen u tamnoplavi prsluk, sa zlatnim diskosom i ožiljkom koji kao da je plamteo ispod buktinje, kapetan Lork Von Rej odvojio se od linije gomile.
<BR>&nbsp;&nbsp;&nbsp;&nbsp;&nbsp;Den ga je prepoznao kroz svoje slepilo. Zatim se okrenuo, teturajući iz kruga. Gurnuvši jednog čoveka, udarivši nadlanicom rame jedne žene, izgubio se u gomili.
<BR>&nbsp;&nbsp;&nbsp;&nbsp;&nbsp;Pošto se Den izgubio, a sirinks se više nije čuo, pažnja mase se usmeri na kapetana. Von Rej se lupio po bedru, tako da je njegov dlan zazvučao kao udarena daska. "Dosta! Prestani da zapomažeš!"
<BR>&nbsp;&nbsp;&nbsp;&nbsp;&nbsp;Glas mu je bio snažan.
<BR>&nbsp;&nbsp;&nbsp;&nbsp;&nbsp;"Došao sam da prikupim posadu kiborških spojnika za jedno dugo putovanje." Žute oči bile su mu veoma živahne. Crte lica oko rastegljivog ožiljka, ispod garave čupave kose, kezile su se. Ali, bile su potrebne čitave sekunde da bi usta i veđe postigle taj izraz. "Hajde, ko od vas želi prihvat do pola puta do ruba noći? Jeste li hodači po pesku, ili ste trkači do zvezda? Ti!" Pokazao je na Miša, koji je još sedeo na ogradi. "Hoćeš li da pođeš?"
<BR>&nbsp;&nbsp;&nbsp;&nbsp;&nbsp;Miš siđe: "Ja?"
<BR>&nbsp;&nbsp;&nbsp;&nbsp;&nbsp;"Ti i tvoj pakleni vergl! Ako misliš da možeš paziti kuda ideš, želim nekog da mi opsenari vazduh pred očima i golica mi ušne školjke. Prihvati posao."
<BR>&nbsp;&nbsp;&nbsp;&nbsp;&nbsp;Osmeh je Miševe usne sklonio sa zuba. "Važi", i dalje se cerio. "Poći ću." Reči su iz mladog Ciganina izlazile pijanim šapatom starca. "Sigurno da ću poći, kapetane." Miš je klimao glavom, dok je njegova zlatna minđuša blistala iznad vulkanske pukotine. Vrući vetar koji je dunuo preko ograde opekao je pramenove njegove crne kose.
<BR>&nbsp;&nbsp;&nbsp;&nbsp;&nbsp;"Imaš li drugara sa kojim bi hteo da kreneš na ovo putovanje? Potrebna mi je posada."
<BR>&nbsp;&nbsp;&nbsp;&nbsp;&nbsp;Miš, koji nikoga u ovoj luci nije naročito voleo, pogleda ka neverovatno visokom mladiću koji ga je sprečio da dalje kinji Dena. "Šta kažeš, mališa?" Palcem je pokazao na začuđenog Ketina. "Ne poznajem ga, ali je on dovoljno drugar."
<BR>&nbsp;&nbsp;&nbsp;&nbsp;&nbsp;"U redu, onda. Prema tome, imam..." kapetan Von Rej je za trenutak skupio oči, procenjujući Ketinova zgrbljena ramena, uzani grudni koš, dugo lice i bledoplave oči koje su se pomicale iza kontaktnih sačiva, "...dvojicu." Ketinove uši se zacrveneše.
<BR>&nbsp;&nbsp;&nbsp;&nbsp;&nbsp;"Ko još? Šta je? Bojite se da napustite ovaj maleni izvor gravitacije u čijem levku je sunce od pola litra?" Naglo trgnu bradu ka visokim planinama. "Ko će poći sa nama tamo gde je noć večnost, a jutro opomena?"
<BR>&nbsp;&nbsp;&nbsp;&nbsp;&nbsp;Jedan čovek iskorači. Sa kožom boje kao kod carskog grožđa, imao je visoko čelo i pune crte lica. "Ja sam za odlazak." Kada je progovorio, zatalasali su mu se mišići ispod podbratka i navrh čupavog skalpa.
<BR>&nbsp;&nbsp;&nbsp;&nbsp;&nbsp;"Imaš li drugara?"
<BR>&nbsp;&nbsp;&nbsp;&nbsp;&nbsp;Istupio je i drugi čovek. Koža mu je bila prozirna, kao sapun. Kosa mu je podsećala na belu vunu. Odmah je padala u oči sličnost. Imao je iste oštre linije na uglovima debelih usana, isto udubljenje ispod nozdrva, isti prevoj na jagodicama lica: bili su to blizanci. Kada je čovek okrenuo glavu, Miš je video treptave ružičaste oči, zastrte srebrom.
<BR>&nbsp;&nbsp;&nbsp;&nbsp;&nbsp;Albino je svoju široku ruku - gomilu zglobova i noktiju uništenih radom, spojenih sa podlakticom debelim, pulsirajućim venama - spustio na rame svoga brata. "Zajedno ćemo."
<BR>&nbsp;&nbsp;&nbsp;&nbsp;&nbsp;Njihov glas, spor, sa južnjačkim naglaskom, bio je istovetan.
<BR>&nbsp;&nbsp;&nbsp;&nbsp;&nbsp;"Još neko?" Kapetan Von Rej je gledao gomilu.
<BR>&nbsp;&nbsp;&nbsp;&nbsp;&nbsp;"Hoćete li mene da uzmete, kapetane?"
<BR>&nbsp;&nbsp;&nbsp;&nbsp;&nbsp;Jedan čovek je iskoračio.
<BR>&nbsp;&nbsp;&nbsp;&nbsp;&nbsp;Nešto je lupnulo na njegovom ramenu.
<BR>&nbsp;&nbsp;&nbsp;&nbsp;&nbsp;Njegova žuta kosa se zatresla, zbog vetra, ali ne iz provalije. Vlažna krila su zašuštala, ponovo se ispružila, kao oniks, kao liskun. Čovek je dodirnuo rukom mesto gde su crne kandže stajale u obliku epolete na njegovom čvornatom ramenu i pomilovao čakljaste jastučiće lopatastim palcem.
<BR>&nbsp;&nbsp;&nbsp;&nbsp;&nbsp;"Imaš li još nekog drugara, osim svog ljubimca?"
<BR>&nbsp;&nbsp;&nbsp;&nbsp;&nbsp;Držeći svoju malu ruku u njegovoj, iskoračila je, sledeći ga na rastojanju od njihove dve ruke.
<BR>&nbsp;&nbsp;&nbsp;&nbsp;&nbsp;Vrbova grana? Ptičje krilo? Vetar u prolećnom hujanju? Miš je suzio svoje čulne mogućnosti da bi izjednačio njeno lice u blagosti. Ali nije uspeo.
<BR>&nbsp;&nbsp;&nbsp;&nbsp;&nbsp;Imala je oči boje čelika. Male grudi propinjale su se ispod prsluka, u ritmu disanja. Onda je čelik zasvetlucao, dok je ona posmatrala okolo. (Ona je snažna žena, pomisli Ketin, koji je umeo da zapazi takve tananosti.)
<BR>&nbsp;&nbsp;&nbsp;&nbsp;&nbsp;Kapetan Von Rej sklopi ruke. "Vas dvoje i ta životinja na tvom ramenu?"
<BR>&nbsp;&nbsp;&nbsp;&nbsp;&nbsp;"Šest ljubimaca, kapetane, imamo", reče ona.
<BR>&nbsp;&nbsp;&nbsp;&nbsp;&nbsp;"Ako su naviknuti da se dobro ponašaju na brodu, lepo. Ali ću izbaciti prvog lepršajućeg đavola o koga se sapletem."
<BR>&nbsp;&nbsp;&nbsp;&nbsp;&nbsp;"Dogovoreno, kapetane", reče čovek. Kose oči na njegovom rumenom licu živahnuše osmehom. Zatim je slobodnom rukom dohvatio svoj suprotni biceps i skliznuo prstima niz plavu dlaku koju je imao na obe podlaktice, na stražnjem delu svakog zgloba, a zatim ženinu ruku prihvatvo u obe svoje ruke. Bio je to par koji je igrao karte u baru, priseti se Miš. "Kada da dođemo na brod želite?"
<BR>&nbsp;&nbsp;&nbsp;&nbsp;&nbsp;"Jedan čas pre zore. Moj brod se diže da bi se susreo sa suncem. To je Rok na Pristaništu 17. Kako vas zovu vaši prijatelji?"
<BR>&nbsp;&nbsp;&nbsp;&nbsp;&nbsp;"Sebastijan." Životinja udari po njegovom zlatnom ramenu.
<BR>&nbsp;&nbsp;&nbsp;&nbsp;&nbsp;"Tij." Senka joj pređe preko lica.
<BR>&nbsp;&nbsp;&nbsp;&nbsp;&nbsp;Kapetan Von Rej sagnu glavu i upilji svojim tigrovskim očima ispod veđa boje rđe. "A vaši neprijatelji?"
<BR>&nbsp;&nbsp;&nbsp;&nbsp;&nbsp;Čovek poče da se smeje: "Prokleti Sebastijan i njegovi krilati crni mezimci."
<BR>&nbsp;&nbsp;&nbsp;&nbsp;&nbsp;Von Rej pogleda ženu: "A tebe?"
<BR>&nbsp;&nbsp;&nbsp;&nbsp;&nbsp;"Tij." Tako, meko. "Jednako."
<BR>&nbsp;&nbsp;&nbsp;&nbsp;&nbsp;"Vas dvojica." Von Rej se okrenu blizancima. "Vaša imena?"
<BR>&nbsp;&nbsp;&nbsp;&nbsp;&nbsp;"On je Idas", reče albino, i još jednom stavi ruku na bratovo rame.
<BR>&nbsp;&nbsp;&nbsp;&nbsp;&nbsp;"...a on je Linseos."
<BR>&nbsp;&nbsp;&nbsp;&nbsp;&nbsp;"A šta bi kazali vaši neprijatelji ako bih njih zapitao ko ste?"
<BR>&nbsp;&nbsp;&nbsp;&nbsp;&nbsp;Tamnokosi blizanac slegnu ramenima. "Samo Linseos..."
<BR>&nbsp;&nbsp;&nbsp;&nbsp;&nbsp;"...i Idas."
<BR>&nbsp;&nbsp;&nbsp;&nbsp;&nbsp;"Ti?" Von Rej klimnu glavu prema Mišu.
<BR>&nbsp;&nbsp;&nbsp;&nbsp;&nbsp;"Ako ste mi prijatelj, možete me zvati Miš. A neprijatelj, nikada mi neće saznati ime."
<BR>&nbsp;&nbsp;&nbsp;&nbsp;&nbsp;Von Rejovi očni kapci se spustiše dopola preko žutih očnih jabučica kada je pogledao visokog mladića.
<BR>&nbsp;&nbsp;&nbsp;&nbsp;&nbsp;"Ketin Kraford." Ketin je samog sebe začudio što se dobrovoljno javio. "Kada mi neprijatelji kažu kako me zovu, reći ću vam, kapetane Von Rej."
<BR>&nbsp;&nbsp;&nbsp;&nbsp;&nbsp;"Mi smo na dugom putovanju", reče Von Rej, "pa ćete se suočiti sa neprijateljima za koje niste ni znali. Jurišamo na Princa i Rubi Red. Polećemo praznim teretnim brodom, a vraćamo se - ako točkovi mašine budu valjano radili - sa punim tovarom. Hoću da znate da je ova plovidba obavljena već dvaput. Jednom jedva da je i započeta. A jednom sam došao nadomak cilja. Ali, prizor je bio preteran za neke članove moje posade. Ovog puta, nameravam da stignem tamo, napunim tovarni prostor - i vratim se."
<BR>&nbsp;&nbsp;&nbsp;&nbsp;&nbsp;"Za čime jurimo?" upita Sebastijan. Stvorenje na njegovom ramenu premestilo se s noge na nogu, lupnuvši krilima da bi uspostavido ravnotežu. Raspon krila iznosio je oko dva metra. "Šta kapetane, tamo nalazi se?"
<BR>&nbsp;&nbsp;&nbsp;&nbsp;&nbsp;Von Rej zabaci glavu kao da je mogao videti svoje odredište. Zatim je pogledao nadole, lagano: "Tamo..."
<BR>&nbsp;&nbsp;&nbsp;&nbsp;&nbsp;Miš je imao čudan osećaj pozadi na vratu, kao da je to bila odeća na kojoj je neko skresao slobodni kraj i razmrsio tkaninu.
<BR>&nbsp;&nbsp;&nbsp;&nbsp;&nbsp;"Tamo negde", reče Von Rej, "nalazi se nova."
<BR>&nbsp;&nbsp;&nbsp;&nbsp;&nbsp;Strah?
<BR>&nbsp;&nbsp;&nbsp;&nbsp;&nbsp;Miš je za trenutak pretražio zvezde i našao Denovo ugaslo oko.
<BR>&nbsp;&nbsp;&nbsp;&nbsp;&nbsp;A Ketin je u sećanju prelazio preko vrtača na mnogim mesecima, očiju iskolačenih pod zaštitnim vizirom, dok je, negde, sunce kolapsiralo u sopstvenu utrobu.
<BR>&nbsp;&nbsp;&nbsp;&nbsp;&nbsp;"Lovimo jednu novu."
<BR>&nbsp;&nbsp;&nbsp;&nbsp;&nbsp;To je pravi strah, pomisli Miš. Nešto više nego klepetanje životinje po grudima i pljeskanje po rebrima.
<BR>&nbsp;&nbsp;&nbsp;&nbsp;&nbsp;To je početak milion putovanja, pomisli Ketin, sa vašim stopalima pričvršćenim na isto mesto.
<BR>&nbsp;&nbsp;&nbsp;&nbsp;&nbsp;"Moramo da odemo do plamtećeg oboda te implodirajuće zvezde. Čitav kontinuum u području nove je prostor koji je zakrivljen. Treba da stignemo do tog ruba haosa i donesemo pregršt vatre, sa što manje usputnog zastajkivanja. Onde gde idemo ne važe nikakvi zakoni."
<BR>&nbsp;&nbsp;&nbsp;&nbsp;&nbsp;"Na koje zakone mislite?" upita Ketin. "Čovekove, ili prirodne zakone fizike, psihologije i hemije?"
<BR>&nbsp;&nbsp;&nbsp;&nbsp;&nbsp;Von Rej je načas oklevao. "Na sve njih."
<BR>&nbsp;&nbsp;&nbsp;&nbsp;&nbsp;Miš je povukao kožni remen preko ramena i spustio sirinks u torbu.
<BR>&nbsp;&nbsp;&nbsp;&nbsp;&nbsp;"Ovo je trka", reče Von Rej. "Ponavljam, protivnici su nam Princ i Rubi Red. Nema ljudskog zakona kojim bih mogao da ih zadržim. A tokom približavanja novi, ostali će otpasti."
<BR>&nbsp;&nbsp;&nbsp;&nbsp;&nbsp;Miš strese kosu koja mu je bila pala na čelo.
<BR>&nbsp;&nbsp;&nbsp;&nbsp;&nbsp;"Biće to opasna plovidba, a, kapetane?" Mišići na njegovom smeđem licu poskočiše, cepteći, zaustavivši se na kraju u izraz cerenja da bi sprečili drhtanje. Njegova ruka, u torbi, udarala je po oblozi sirinksa. "Zaista opasna plovidba." Njegov nejasni glas kao da je iskušavao opasnost. "Zvuči kao putovanje o kome bih mogao da pevam." Ponovo je iskušavao.
<BR>&nbsp;&nbsp;&nbsp;&nbsp;&nbsp;"O toj... pregršti vatre koju donosimo", poče Linseos.
<BR>&nbsp;&nbsp;&nbsp;&nbsp;&nbsp;"Teret puno iznosi", ispravi ga Von Rej. "Sedam tona. Sedam grumenova, svaki po jednu tonu."
<BR>&nbsp;&nbsp;&nbsp;&nbsp;&nbsp;Idas reče: "Ne možete doneti kući sedam tona vatre..."
<BR>&nbsp;&nbsp;&nbsp;&nbsp;&nbsp;"...pa, šta zapravo teglimo, kapetane?" završi misao Linseos.
<BR>&nbsp;&nbsp;&nbsp;&nbsp;&nbsp;Posada je iščekivala. Oni koji su stajali blizu posade takođe su iščekivali. Von Rej podiže ruku i njome protrlja desno rame. "Ilirion", reče. "I to ćemo ga dobiti sa samog izvora." Ruka mu pade. "Dajte mi vaše klasifikacione brojeve. A zatim, hoću da se vidimo na Roku jedan sat pre zore."
<BR>
<BR>&nbsp;&nbsp;&nbsp;&nbsp;&nbsp;"Uzmi piće..."
<BR>&nbsp;&nbsp;&nbsp;&nbsp;&nbsp;Miš je odgurnuo ruku i nastavio da igra. Muzika je tekla preko metalnih zvona, dok su crvena svetla smenjivala jedno drugo oko šanka.
<BR>&nbsp;&nbsp;&nbsp;&nbsp;&nbsp;"Uzmi..."
<BR>&nbsp;&nbsp;&nbsp;&nbsp;&nbsp;Mišova bedra trzala su se u skladu sa muzikom. Tij se bacakala prema njemu, zabacujući svoju tamnu kosu sa svetlucavog ramena. Oči su joj bile zatvorene, a usne su podrhtavale.
<BR>&nbsp;&nbsp;&nbsp;&nbsp;&nbsp;Neko je nekom drugom kazao: "Evo, ne mogu ovo da pijem. Popij to umesto mene."
<BR>&nbsp;&nbsp;&nbsp;&nbsp;&nbsp;Tapšala je, prilazeći mu. Onda je Miš zatreptao. Tij je počela da se talasa.
<BR>&nbsp;&nbsp;&nbsp;&nbsp;&nbsp;On opet zatrepta.
<BR>&nbsp;&nbsp;&nbsp;&nbsp;&nbsp;Onda je ugledao Linseosa kako drži sirinks svojim belim rukama. Brat je stajao iza njega; smejali su se. Prava Tij sedela je za stolom u uglu, mešajući karte.
<BR>&nbsp;&nbsp;&nbsp;&nbsp;&nbsp;"Hej", viknu Miš i brzo krenu u tom pravcu. "Slušaj, ne magarči se sa mojom stvarkom, molim te. Ako znaš da na njoj sviraš, stvar je u redu. Ali prvo me pitaj."
<BR>&nbsp;&nbsp;&nbsp;&nbsp;&nbsp;"Aha", reče Linseos. "Ti si bio jedini koji je to mogao da vidi..."
<BR>&nbsp;&nbsp;&nbsp;&nbsp;&nbsp;"...da je to bilo na upravljačkom zraku", dopuni Idas. "Žao nam je."
<BR>&nbsp;&nbsp;&nbsp;&nbsp;&nbsp;"U redu je", reče Miš, uzimajući sirinks natrag. Bio je pijan i umoran. Izašao je iz bara, zatim lutao oko sjajećeg ruba Pakla-3, pa je na kraju prešao preko mosta koji je vodio prema Pristaništu 17. Nebo je bilo crno. Dok je hodao, rukom klizeći po ogradi, prsti i podlaktica bili su mu odozdo obasjani narandžastom bojom.
<BR>&nbsp;&nbsp;&nbsp;&nbsp;&nbsp;Ispred njega, neko je stajao nagnut preko ograde.
<BR>&nbsp;&nbsp;&nbsp;&nbsp;&nbsp;Usporio je.
<BR>&nbsp;&nbsp;&nbsp;&nbsp;&nbsp;Ketin je sanjivo gledao u ambis; svetlost koja je dolazila odozdo, davala je njegovom licu đavolji izgled.
<BR>&nbsp;&nbsp;&nbsp;&nbsp;&nbsp;U prvi mah, Mišu se učinilo da Ketin razgovara sam sa sobom. Zatim je ugledao draguljima ukrašenu spravu u njegovoj ruci.
<BR>&nbsp;&nbsp;&nbsp;&nbsp;&nbsp;"Zaseci u ljudski mozak", govorio je Ketin magnetofonu. "Između cerebruma i medule naći ćeš nervni grozd koji podseća na ljudski lik, visok svega par centimetara. On povezuje čulne utiske koji dolaze izvan mozga sa cerebralnim apstrakcijama koje se stvaraju unutra. Uravnotežuje zapažanje sveta izvan sa znanjem sveta unutra. Zaseci kroz zbrku spletki koja spaja jedan svet sa drugim..."
<BR>&nbsp;&nbsp;&nbsp;&nbsp;&nbsp;"Hej, Ketine."
<BR>&nbsp;&nbsp;&nbsp;&nbsp;&nbsp;Ketin ga pogleda. Odozdo je izbijao vazduh vreo od lave.
<BR>&nbsp;&nbsp;&nbsp;&nbsp;&nbsp;"...povezuje jedan zvezdani sistem sa drugim, koja održava Sunčev sektor Zmaja, Federaciju Vlašići i Spoljne naseobine kao pojedinačne entitete: naći ćeš kovitlac diplomata, izabranih ili samo naimenovanih zvaničnika, poštenih ili korumpiranih već prema prilikama - ukratko, vladinu matricu koja svoj oblik dobija na osnovu svetova koje predstavlja. Funkcija toga je da zadovolji i uravnoteži društvene, ekonomske i kulturne pritiske koji je pomeraju i protiču kroz carstvo.
<BR>&nbsp;&nbsp;&nbsp;&nbsp;&nbsp;A kad bi se moglo zaseći neposredno kroz kakvu zvezdu, usredsređena u gorućem gasu bila bi kugla čiste nuklearne materije, kondenzovana i isparljiva, sabijena u to stanje težinom okolne tvari, sferična ili spljoštena već prema obliku samog sunca. Tokom solarnog uzburkavanja, ovo središte prenosi vibracije poremećaja neposredno kroz masu zvezde, da bi poništilo vibracije koje potiču od plimnih pomeranja na površini sunca.
<BR>&nbsp;&nbsp;&nbsp;&nbsp;&nbsp;Povremeno se nešto poremeti u pogledu sićušnih tela koja uravnotežuju opažajne pritiske na ljudski mozak.
<BR>&nbsp;&nbsp;&nbsp;&nbsp;&nbsp;Često vladina i diplomatska matrica ne može da održi pritiske svetova kojima vlada.
<BR>&nbsp;&nbsp;&nbsp;&nbsp;&nbsp;A kada nešto krene loše s ravnotežnim mehanizmom unutar sunca, rasejavanje neverovatne zvezdane moći prerasta u titanske sile koje sunce pretvaraju u novu..."
<BR>&nbsp;&nbsp;&nbsp;&nbsp;&nbsp;"Ketine?"
<BR>&nbsp;&nbsp;&nbsp;&nbsp;&nbsp;Isključio je magnetofon i pogledao Miša.
<BR>&nbsp;&nbsp;&nbsp;&nbsp;&nbsp;"Šta to radiš?"
<BR>&nbsp;&nbsp;&nbsp;&nbsp;&nbsp;"Snimam beleške za svoj roman."
<BR>&nbsp;&nbsp;&nbsp;&nbsp;&nbsp;"Tvoj šta?"
<BR>&nbsp;&nbsp;&nbsp;&nbsp;&nbsp;"Arhaičnu umetničku formu koju je potisnula psihorama. Avaj, bila je kadra za iščezle tananosti - i duhovne i artističke - koje neposredniji oblik nije još uspeo da dostigne. Ja sam anahronizam, Miše." Ketin se nasmeši. "Hvala za moje zaposlenje."
<BR>&nbsp;&nbsp;&nbsp;&nbsp;&nbsp;Miš slegnu ramenima. "O čemu pričaš?"
<BR>&nbsp;&nbsp;&nbsp;&nbsp;&nbsp;"Psihologija." Ketin je vratio magnetofon u džep. "Politika i fizika. Tri reči koje počinju sa P." <EM>Na engleskom: Psychology, Politics, Physics; prim. prev.</EM>
<BR>&nbsp;&nbsp;&nbsp;&nbsp;&nbsp;"Psihologija?" Zapita Mlš. "Politika?"
<BR>&nbsp;&nbsp;&nbsp;&nbsp;&nbsp;"Umeš li da ćitaš i pišeš?" upita Ketin.
<BR>&nbsp;&nbsp;&nbsp;&nbsp;&nbsp;"Znam turski, grčki i arapski. Ali, engleski ne znam baš najbolje. Ta slova nemaju nikakve veze sa zvucima koje praviš."
<BR>&nbsp;&nbsp;&nbsp;&nbsp;&nbsp;Ketin klimnu glavom. I on je bio pljan. "Duboku. Upravo zbog toga engleski je tako lep jezik za pisanje romana. Ali, ja previše pojednostavljujem."
<BR>&nbsp;&nbsp;&nbsp;&nbsp;&nbsp;"Kako stoji stvar sa psihologijom i politikom? Fiziku znam."
<BR>&nbsp;&nbsp;&nbsp;&nbsp;&nbsp;"Posebno", Ketin kao da je govorio bujajućoj, sjajećoj prugi vlažnih stena, koja je vijugala dvesta metara niže, "psihologijom i politikom našeg kapetana. One me zanimaju."
<BR>&nbsp;&nbsp;&nbsp;&nbsp;&nbsp;"U kom pogledu?"
<BR>&nbsp;&nbsp;&nbsp;&nbsp;&nbsp;"Njegova psihologija, na ovoj tački, naprosto je neobična, jer je nepoznata. Imaću priliku da je posmatram dok budemo napredovali. Ali politika je bremenita mogućnostima."
<BR>&nbsp;&nbsp;&nbsp;&nbsp;&nbsp;"Je l' da? Šta mu to znači?"
<BR>&nbsp;&nbsp;&nbsp;&nbsp;&nbsp;Ketin sklopi prste i osloni obraz na zglobove.
<BR>&nbsp;&nbsp;&nbsp;&nbsp;&nbsp;"Pohađao sam jednu ustanovu visokog obrazovanja u ruševinama zemlje koja je nekada bita značajna. Prekoputa zatvora nalazila se zgrada pod nazivom 'Von Rejova, psihonaučna laboratorija'. To je po svoj prilici bio skoriji pridodatak, kako procenjujem, od pre sto četrdeset godina."
<BR>&nbsp;&nbsp;&nbsp;&nbsp;&nbsp;"Kapetana Von Reja?"
<BR>&nbsp;&nbsp;&nbsp;&nbsp;&nbsp;"Mislilm da mu je to bio deda. To je pridodato školi u čast tridesetogodišnjice nezavisnosti koju su Sudovi Zmaja dali Federaciji Vlašići."
<BR>&nbsp;&nbsp;&nbsp;&nbsp;&nbsp;"Von Rej je sa Vlašića? Ne govori kao da je odatle. Za Sebastijana i Tij imam utisak da jesu. Jesi li siguran?"
<BR>&nbsp;&nbsp;&nbsp;&nbsp;&nbsp;"Siguran sam da su tamo posedi njegove porodice. Mora da je mnogo vremena proveo diljem vasione, putujući na način na koji bismo želeli da se naviknemo. Koliko misliš da ima imovine u sopstvenom teretnjaku?"
<BR>&nbsp;&nbsp;&nbsp;&nbsp;&nbsp;"Da ne radi za neko udruženje kompanija?"
<BR>&nbsp;&nbsp;&nbsp;&nbsp;&nbsp;"Ne osim ako je u posedu njegove porodice. Sva je prilika da je porodica Von Reja najmoćnija u Federaciji Vlašaći. Ne znam da li je kapetan neki dalji rođak dovoljno srećan da ima isto ime, ili je direktni naslednik i potomak. Ali mi je poznato da je to ime povezano sa rukovođenjem i organizacijom čitave Federacije Vlašići; to je takva porodica koja ima letnjikovac u Spoljnim naseobinama i jednu ili dve gradske kuće na Zemlji."
<BR>&nbsp;&nbsp;&nbsp;&nbsp;&nbsp;"Znači, on je veliki čovek." Miš je govorio promuklo.
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;"A šta je sa Princom i Rubi Red, o kojima je govorio?"
<BR>&nbsp;&nbsp;&nbsp;&nbsp;&nbsp;"Jesi li glup ili jednostavno proizvod preterane specijalizacije u trideset prvom veku?" upita Ketin. "Ponekad sanjarim o povratku velikih renesansnih ličnosti dvadesetog veka: Bertranda Rasela, Suzane Lenger, Pedžt Devlina." Pogledao je Miša. "Ko pravi svaki pogonski sistem koga možeš da se prisetiš, međuplanetski ili međuzvezdani?"
<BR>&nbsp;&nbsp;&nbsp;&nbsp;&nbsp;"Firma Red-šift limited..." <EM>Red-šift (etimološki, Red-shift - 'crveni pomak' u astronomiji, pomeranje linija prema crvenom delu elektromagnetskog spektra usled udaljavanja objekta; prim. prev.</EM> Miš zastade. "Onaj Red?"
<BR>&nbsp;&nbsp;&nbsp;&nbsp;&nbsp;"Da on nije Von Rej, pretpostavio bih da govori o nekoj drugoj porodici. Budući da jeste, sva je prilika da govoriš baš o tim Redovima."
<BR>&nbsp;&nbsp;&nbsp;&nbsp;&nbsp;"Do đavola", reče Miš. Red-šift bilo je ime na etiketama koje se toliko često pojavljuju da ga čak i ne zapažate. Firma je izrađivala komponente za sve moguće vasionske pogone, alate za njihovo demontiranje, mašine za njihovo servisiranje, delove za zamenu.
<BR>&nbsp;&nbsp;&nbsp;&nbsp;&nbsp;"Redovi su industrijska porodica koja svoje korene vuče još iz zore vasionskih putovanja; naročito čvrsto stoje na Zemlji i uopšte po čitavom Sistemu Zmaj. Porodica Von Rej nije toliko stara, ali je imućna u Federaciji Vlašići. A sada su oni u trci sa sedam tona iliriona. Zar to ne izaziva podrhtavanje tvoje političke osetljivosti zbog ishoda?"
<BR>&nbsp;&nbsp;&nbsp;&nbsp;&nbsp;"A zašto bi?"
<BR>&nbsp;&nbsp;&nbsp;&nbsp;&nbsp;"Da bi bio nepokolebljiv", reče Ketin, "umetnik koji se zanima za samoizražavanje i prenošenje svog unutrašnjeg sveta treba, pre svega, da bude apolitičan. Ali stvarno, Miše."
<BR>&nbsp;&nbsp;&nbsp;&nbsp;&nbsp;"O čemu ti govoriš, Ketine?"
<BR>&nbsp;&nbsp;&nbsp;&nbsp;&nbsp;"Miše, šta za tebe znači ilirion?"
<BR>&nbsp;&nbsp;&nbsp;&nbsp;&nbsp;Razmišljao je. "Ilirionska baterija omogućuje da moj sirinks svira. Znam da ga koriste da bi održavali mesečevo jezgro vrelim. Ima li to kakvu vezu sa nadsvetlosnim pogonom?"
<BR>&nbsp;&nbsp;&nbsp;&nbsp;&nbsp;Ketin zatvori oči. "Ti si registrovani, oprobani, kompetentan kiborški spojnik, kao i ja što sam, je l' da?" Na ovo 'je l' da', otvorio je oči.
<BR>&nbsp;&nbsp;&nbsp;&nbsp;&nbsp;Miš klimnu glavom.
<BR>&nbsp;&nbsp;&nbsp;&nbsp;&nbsp;"Oh, za obnovu nekog obrazovnog sistema u kome je razumevanje bitan deo znanja..." Ketin je govorio u treperavu tamu. "Uzgred rečeno, gde si prošao svoju kiboršku obuku, u Australiji?"
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;"Brojke. Miše, u bateriji tvog sirinksa nalazi se znatno manje iliriona, s deliteljem od dvadeset ili dvadeset pet, nego, recimo, u radijumu u fluorescentnoj boji na brojkama tvog radijumskog časovnika. Koliko dugo traje baterija?"
<BR>&nbsp;&nbsp;&nbsp;&nbsp;&nbsp;"Pedeset godina, pretpostavlja se. Pakleno je skupa."
<BR>&nbsp;&nbsp;&nbsp;&nbsp;&nbsp;"Ilirion potreban da bi se jezgro ovog meseca održavalo u istopljenom stanju, meri se gramima. Količina neophodna za pogon zvezdanog broda istog je reda. Utvrđivanjem količine koja se kopa u rudnicima ili se nalazi slobodna u vasioni, stići će se do nekih osam ili devet hiljada kilograma. A kapetan Von Rej hoće da donese sedam tona!"
<BR>&nbsp;&nbsp;&nbsp;&nbsp;&nbsp;"Verujem da će se Red-šift za to prilično zanimati."
<BR>&nbsp;&nbsp;&nbsp;&nbsp;&nbsp;Ketin duboko klimnu glavom: "Možda hoće."
<BR>&nbsp;&nbsp;&nbsp;&nbsp;&nbsp;"Ketine, šta je ilirion? Pitao sam to više puta na Kuperu ali su mi rekli da je previše složeno da bih shvatio."
<BR>&nbsp;&nbsp;&nbsp;&nbsp;&nbsp;"Meni su isto rekli na Harvardu", reče Ketin. "Psihofizika 74 i 75. Otišao sam u biblioteku. Najbolju definiciju dao je profesor Plovnijevski u svom referatu na Oksfordu 2238. godine pred Društvom za teorijsku fiziku. Citiram: 'U osnovi, gospodo, ilirion je nešto drugo.' Čovek se pita da li je to srećna slučajnost usled nedostatka jezičkog dara, ili duboko poznavanje tananosti engleskog. Definicija iz rečnika, verujem glasi nešto kao: '... opšti naziv za grupu iznad tristotog elementa, sa psihomorfnim osobinama, heterotrapnim u odnosu na mnoge obične elemente, kao i imaginarne nizove koji postoje između 107 i 255 u periodnom sistemu'. Kako stojiš sa subatomskom fizikom?"
<BR>&nbsp;&nbsp;&nbsp;&nbsp;&nbsp;"Ja sam samo običan kiborški spojnik."
<BR>&nbsp;&nbsp;&nbsp;&nbsp;&nbsp;Ketin podiže drhtavu obrvu. "Kao što znaš, ukoliko se penješ iznad 98 na tabeli atomskih brojeva, elementi postaju sve nestabilniji, dok ne dobijemo one pošalice kao ajnštajnijum, kalifornijum, fermijum, s poluživotom od nekoliko stotih delova sekunde... a penjući se još više, i hiljaditih delova sekunde. Što se više penjemo, elementi su sve nestabilniji. Zbog toga je čitav niz između 100 i 298 nazvan - pogrešno - imaginarnim elementima. Oni su sasvim realni. Jednostavno ne opstaju dugo. Na 296 ili u blizini, međutim, stabilnost ponovo počinje da raste. Na tri stotine, vraćamo se na poluživot koji se meri desetinama sekunde, a pet ili šest iznad toga počinje čitav niz elemenata sa poluživotom ponovo u milionima godina. Ti elementi imaju ogromna jezgra i veoma su retki. Ali, neke daleke godine kao što je 1950, otkriveni su hiperoni, elementarne čestice veće od protona i neutrona. Te čestice nose vezujuću energiju koja drži ova super jezgra, kao što obični mezoni drže jezgra običnijih elemenata. Ova grupa superteških, superstabilnih elemenata potpada pod opšte zaglavlje ilirion. Pa, da ponovo citiram poznatog profesora Plovnijevskog: 'U osnovi, gospodo, ilirion je nešto drugo.' Prema Vebsterovom rečniku, on je psihomorfan i heterotropan. Pretpostavljam da je to elegantan način da se kaže da je ilirion mnogo stvari za mnogo ljudi." Ketin je okrenuo leđa ogradi mosta i sklopio ruke. "Pitam se šta on predstavlja našem kapetanu?"
<BR>&nbsp;&nbsp;&nbsp;&nbsp;&nbsp;"Šta je to heterotropan?"
<BR>&nbsp;&nbsp;&nbsp;&nbsp;&nbsp;"Miše", reče Ketin, "krajem dvadesetog veka čovečanstvo je bilo očevidac potpunog komadanja onoga što je tada nazivano 'savremenom naukom'. Kontinuum je bio ispunjen 'kvazarima' i radio-izvorima koji se nisu mogli identifikovati. Bilo je više elementarnih čestica nego što je bilo elemenata koji bi se od njih stvarali. A savršeno trajna jedinjenja za koja se godinama smatralo da su nemoguća, masovno su se stvarala i levo i desno, kao KrL4, H4XeO6, RrF4; plemeniti gasovi na kraju krajeva i nisu bili tako plemeniti. Koncept energije ovaploćen u Ajnštajnovoj kvantnoj teoriji bio je otprilike isto tako pravilan, i doveo do isto toliko protivrečnosti, kao teorija trista godina pre toga, da je vatra oslobođena tekućina flogiston. Neke nauke - nije li to čarobno ime? - raspomamile su se. Iskustva prokrčena pomoću psihodelika učinila su da je svako u sve sumnjao, a to je bilo sto pedeset godina pre nego što su čitavu gužvu vratile u neku vrstu koherentnog reda one velike ličnosti sintetičkih i integrativnih nauka, koje su nam toliko poznate i čijim sam ti se navođenjem narugao. A ti, koga su učili koje dugme da pritisne, želiš da ja, koji sam proizvod stolećima starog obrazovnog sistema, utemeljenog ne samo na pružanju informacija nego isto tako na čitavoj teoriji društvenog usklađivanja, tebi, u toku petominutnog protrčavanja objasnim razvoj ljudskog znanja tokom poslednjih deset vekova? Hoćeš da znaš šta je to heterotropni element?"
<BR>&nbsp;&nbsp;&nbsp;&nbsp;&nbsp;"Kapetan je rekao da treba da budemo na brodu jedan sat pre zore", usudi se Miš.
<BR>&nbsp;&nbsp;&nbsp;&nbsp;&nbsp;"Nije važno, nije važno. Ja sam vičan ovoj vrsti nepripremane sinteze. Daj sada da vidim... Prvo se pojavio rad De Bloa u Francuskoj dvehiljadite, kada je on dao prvu nezgrapnu skalu i svoj, u osnovi tačan, metod za merenje psihičkog pomeranja električnog..."
<BR>&nbsp;&nbsp;&nbsp;&nbsp;&nbsp;"Ne pomažeš mi", promrmlja Miš. "Hoću da saznam nešto o Von Reju i ilirionu."
<BR>&nbsp;&nbsp;&nbsp;&nbsp;&nbsp;Krila su krotila vazduh. Tamne prilike su čučale. S rukom u ruci, niže njihovih nogu, uspinjali su se. Tij jednu odgurnu s ruke; ona uzlete. Dve su se iznad Sebastijanovog ramena tukle za mesto. Jedna popusti, a zadovoljna životinja cimnu krilima, okrznuvši Orijentalčevu plavu glavu.
<BR>&nbsp;&nbsp;&nbsp;&nbsp;&nbsp;"Hej", zastruga Miš. "Vraćate li se sada na brod?"
<BR>&nbsp;&nbsp;&nbsp;&nbsp;&nbsp;"Vraćamo se."
<BR>&nbsp;&nbsp;&nbsp;&nbsp;&nbsp;"Samo trenutak. Šta vam predstavlja Von Rej? Znate mu ime?"
<BR>&nbsp;&nbsp;&nbsp;&nbsp;&nbsp;Sebastijan se smešio, a Tij ga je gledala sivim očima.
<BR>&nbsp;&nbsp;&nbsp;&nbsp;&nbsp;"Mi iz Federacije Vlašići", reče Tij, "ja i ove životinje, jato i gospodar, pod Dimom, <EM>Dim - na engleskom, tamna, mutna, slaba; prim. prev.</EM> Mrtvom sestrom, smo rođeni."
<BR>&nbsp;&nbsp;&nbsp;&nbsp;&nbsp;"Dim, Mrtva sestra?"
<BR>&nbsp;&nbsp;&nbsp;&nbsp;&nbsp;"Vlašiće su u drevno doba nazivali Sedam sestara, zato što ih se samo sedam moglo videti sa Zemlje", objasnio je Ketin na Mišovo mrgođenje. "Otprilike nekoliko stotina godina pre naše ere, jedna od vidljivih zvezda postala je nova i ugasila se. Sada postoje gradovi na najbližoj od njenih sagorelih planeta. Ona je još dovoljno topla da održi uslove za život, ali to je uglavnom sve."
<BR>&nbsp;&nbsp;&nbsp;&nbsp;&nbsp;"A nova?" upita Miš. "A Von Rej?"
<BR>&nbsp;&nbsp;&nbsp;&nbsp;&nbsp;Tij napravi rečit pokret rukom. "Sve. To je velika i dobra porodica je."
<BR>&nbsp;&nbsp;&nbsp;&nbsp;&nbsp;"Poznaješ li ovog osobitog kapetana Von Reja?" upita Ketin.
<BR>&nbsp;&nbsp;&nbsp;&nbsp;&nbsp;Tij slegnu ramenima.
<BR>&nbsp;&nbsp;&nbsp;&nbsp;&nbsp;"A ilirion?" upita Miš. "Šta o tome znate?"
<BR>&nbsp;&nbsp;&nbsp;&nbsp;&nbsp;Sebastijan se zgurio među svojim ljubimcima. Krila su se rasprostirala oko njega. Njegova kosmata ruka blago je prelazila sa glave na glavu. "Federacija Vlašići nijedan nema. Sistem Zmaj nijedan nema." On se namršti.
<BR>&nbsp;&nbsp;&nbsp;&nbsp;&nbsp;"Neki kažu Von Rej gusar je", usudi se Tij.
<BR>&nbsp;&nbsp;&nbsp;&nbsp;&nbsp;Sebastijan oštro pogleda naviše: "Porodica Von Rej velika i dobra porodica je. Von Rej otmen je! Idemo zato sa njim."
<BR>&nbsp;&nbsp;&nbsp;&nbsp;&nbsp;Tij, mekše, glasom koji se stišao iza krotkih likova: "Von Rej fina porodica je."
<BR>&nbsp;&nbsp;&nbsp;&nbsp;&nbsp;Miš vide Linseosa kako prilazi preko mosta. A deset sekundi kasnije, Idasa.
<BR>&nbsp;&nbsp;&nbsp;&nbsp;&nbsp;"Vas dvojica ste iz Spoljnih naseobina?"
<BR>&nbsp;&nbsp;&nbsp;&nbsp;&nbsp;Blizanci se zaustaviše, dodirujući se ramenima. Ružičaste oči treptale su jače nego smeđe.
<BR>&nbsp;&nbsp;&nbsp;&nbsp;&nbsp;"Sa Argosa", reče bledi blizanac.
<BR>&nbsp;&nbsp;&nbsp;&nbsp;&nbsp;"Argosa na Tumbanu B-12", naznači tamni.
<BR>&nbsp;&nbsp;&nbsp;&nbsp;&nbsp;"Daleke naseobine", dopuni Ketin.
<BR>&nbsp;&nbsp;&nbsp;&nbsp;&nbsp;"Šta znate o ilirionu?"
<BR>&nbsp;&nbsp;&nbsp;&nbsp;&nbsp;Idas se naslonio na ogradu, namršten, pa se uzdigao tako da je seo. "Ilirionu?" Raširio je kolena i stavio svoje čvornovate ruke među njih. "U Spoljnim naseobinama imamo ilirion."
<BR>&nbsp;&nbsp;&nbsp;&nbsp;&nbsp;Linseos je seo pored njega. "Tobijas", reče. "Imamo brata koji se zove Tobijas." Linseos se pomeri na prečki, bliže tamnom Idasu. "U Spoljnim naseobinama imamo brata koji se zove Tobijas." Letimično pogleda Idasa, koralnim očima premreženim srebrom. "U Spoljnim naseobinama negde se nalazi ilirion." Članke ruku držao je zajedno, ali su mu prsti bili rašireni, kao latice ljiljana.
<BR>&nbsp;&nbsp;&nbsp;&nbsp;&nbsp;"Svetovi u Spoljnim naseobinama?" reče Idas. "Baltus, sa ledom i blatnim rupama i ilirionom, Kasandra, sa staklenim pustinjama velikim kao okeani na Zemlji i džunglama bezbrojnih biljaka, potpuno plavih, sa penušavim rekama galenijuma i sa ilirianom. Salinus, izrovašen kilometar visokim pećinama i kanjonima, sa kontinentom smrtonosnih crvenih močvara i morima iz kojih se uzdižu gradovi izgrađeni od plimnog kvarca sa okeanskog dna, i sa ilirionom..."
<BR>&nbsp;&nbsp;&nbsp;&nbsp;&nbsp;"...Spoljne naseobine su svetovi zvezda mnogo mlađih od zvezda ovde, u Zmaju, mnogo puta mlađih od Vlašića", napomenu Linseos.
<BR>&nbsp;&nbsp;&nbsp;&nbsp;&nbsp;"Tobijas je u... jednom od rudnika iliriona na Tubmanu", reče Idas.
<BR>&nbsp;&nbsp;&nbsp;&nbsp;&nbsp;Glasovi su im postali napeti; pogled im je bio oboren, ali se brzo podizao ka licu onog drugog. Kada su se crne ruke otvarale, bele su se zatvarale.
<BR>&nbsp;&nbsp;&nbsp;&nbsp;&nbsp;"Idas, Linseos i Tobijas - odrasli smo na suvom, ekvatorijalnom kamenu Tumbana na Argosu, ispod tri sunca i jednog crvenog meseca..."
<BR>&nbsp;&nbsp;&nbsp;&nbsp;&nbsp;"...a i na Argosu ima iliriona. Bili smo divlji. Zvali su nas divljim. Dva crna bisera i jedan beli, razmetala su se i kavžila ulicama Argosa..."
<BR>&nbsp;&nbsp;&nbsp;&nbsp;&nbsp;"...Tobijas je bio crn kao Idas. Ja sam bio jedini beo u gradu..."
<BR>&nbsp;&nbsp;&nbsp;&nbsp;&nbsp;"...ali, uprkos bledilu, ne manje divlji od Tobijasa. I rekoše da smo u rastrojenosti, jedne noći, van sebe zbog dejstva 'blaženstva'."
<BR>&nbsp;&nbsp;&nbsp;&nbsp;&nbsp;"...zlatnog praha koji se skuplja u pukotinama stena, a kad se udahne čini da oči svetlucaju bezimenim bojama i nove harmonije vrte se u ušnoj šupljini, a um se širi..."
<BR>&nbsp;&nbsp;&nbsp;&nbsp;&nbsp;"...zbog 'blaženstva', napravili smo obličje gradonačelnika Argosa i pričvrstili ga za satni leteći mehanizam, i namestili ga da se uz snažan zvuk vine oko gradskog trga, i govorili satirične stihove o najuglednijim osobama grada..."
<BR>&nbsp;&nbsp;&nbsp;&nbsp;&nbsp;"...pa smo zato prognani iz Argosa u divljine Tumbana..."
<BR>&nbsp;&nbsp;&nbsp;&nbsp;&nbsp;"...a van grada može se živeti samo na jedan način, a to je da se siđe pod more i da se tavore dani bede u podmorskim rudnicima iliriona..."
<BR>&nbsp;&nbsp;&nbsp;&nbsp;&nbsp;"...a nas trojica, koji nikada ništa nismo radili u 'blaženstvu' nego smo se samo smejali i đipali i nismo nikoga ismejavali..."
<BR>&nbsp;&nbsp;&nbsp;&nbsp;&nbsp;"...nevini smo bili..."
<BR>&nbsp;&nbsp;&nbsp;&nbsp;&nbsp;"...otišli smo u rudnike. Tamo smo radili s vazdušnim maskama i u vlažnim odelima u podvodnim rudnicima Argosa, godinu dana..."
<BR>&nbsp;&nbsp;&nbsp;&nbsp;&nbsp;"...godina na Argasu tri meseca je duža od godine na Zemlji, sa šest godišnjih doba umesto četiri..."
<BR>&nbsp;&nbsp;&nbsp;&nbsp;&nbsp;"...a na početku naše druge jeseni u boji alge, bili smo spremni da odemo. Ali, Tabijas nije hteo da ide. Njegove ruke poprimile su ritmove plima i oseka; težina rude postala je uteha na njegovim dlanovima..."
<BR>&nbsp;&nbsp;&nbsp;&nbsp;&nbsp;"...pa smo tako ostavili brata u rudnicima iliriona i dosegli zvezde, uplašeni..."
<BR>&nbsp;&nbsp;&nbsp;&nbsp;&nbsp;"...vidite, bojimo se da je naš brat, Tobijas, našao nešto što ga je odvojilo od nas, i da neko od nas može naći nešto što će razdvojiti preostalu dvojicu..."
<BR>&nbsp;&nbsp;&nbsp;&nbsp;&nbsp;"...premda smo smatrali da se nas trojica nikada ne možemo razdvojiti." Idas pogleda Miša. "I mi smo izvan 'blaženstva'."
<BR>&nbsp;&nbsp;&nbsp;&nbsp;&nbsp;Linseos trepnu. "Eto šta nama znači ilirion."
<BR>&nbsp;&nbsp;&nbsp;&nbsp;&nbsp;"Parafraza", reče Ketin sa druge strane trotoara.
<BR>&nbsp;&nbsp;&nbsp;&nbsp;&nbsp;"U Spoljnim naseobinama, koje danas obuhvataju četrdeset dva sveta i oko sedam milijardi: ljudi, praktično čitavo stanovništvo kad-tad ima nešto sa neposrednim dobijanjem iliriona. Verujem da približno jedan od svake trojice ceo svoj život provede radeći na nekom detaljčiću njegovog razvoja i proizvodnje."
<BR>&nbsp;&nbsp;&nbsp;&nbsp;&nbsp;"To su statistički podaci", završi Idas, "za Daleke naseobine."
<BR>&nbsp;&nbsp;&nbsp;&nbsp;&nbsp;Crna krila su se podigla kada je Sebastijan ustao i uzeo Tij za ruku.
<BR>&nbsp;&nbsp;&nbsp;&nbsp;&nbsp;Miš se počeša po glavi. "Pa... pljunimo u ovu reku i pođimo na brod."
<BR>&nbsp;&nbsp;&nbsp;&nbsp;&nbsp;Blizanci su se sverali sa ograde. Miš se nagnuo nad vrući bezdan i pljunuo.
<BR>&nbsp;&nbsp;&nbsp;&nbsp;&nbsp;"Šta to radiš?"
<BR>&nbsp;&nbsp;&nbsp;&nbsp;&nbsp;"Pljujem u Pakao-3. Ciganin mora da pljune tri puta u svaku reku koju prelazi", objasni Miš Ketinu. "Inače, sigurna nevolja."
<BR>&nbsp;&nbsp;&nbsp;&nbsp;&nbsp;"Živimo u trideset prvom veku. Kakva sigurna nevolja?"
<BR>&nbsp;&nbsp;&nbsp;&nbsp;&nbsp;Miš slegnu ramenima.
<BR>&nbsp;&nbsp;&nbsp;&nbsp;&nbsp;"Ja nikada ne pljujem u reku."
<BR>&nbsp;&nbsp;&nbsp;&nbsp;&nbsp;"Možda je to nešto što čine samo Cigani."
<BR>&nbsp;&nbsp;&nbsp;&nbsp;&nbsp;"Ja da je to zgodna stvar mislim", reče Tij i nagnu se preko ograde pored Miša. Sebastijan se nadneo nad njeno rame. Iznad njih, jednu životinju zahvati struja vrućeg vazduha i zavitla je u mrak.
<BR>&nbsp;&nbsp;&nbsp;&nbsp;&nbsp;"Šta to je?" Tij se iznenada namršti, upirući prstom.
<BR>&nbsp;&nbsp;&nbsp;&nbsp;&nbsp;"Gde?" Miš pogleda razroko.
<BR>&nbsp;&nbsp;&nbsp;&nbsp;&nbsp;Ona je pokazivala pored njega. Ka zidu kanjona.
<BR>&nbsp;&nbsp;&nbsp;&nbsp;&nbsp;"Onaj što je pokvario tvoju svirku!"
<BR>&nbsp;&nbsp;&nbsp;&nbsp;&nbsp;"Hej!" uzviknu Ketin. "To je onaj slepi čovek!"
<BR>&nbsp;&nbsp;&nbsp;&nbsp;&nbsp;Linseos se ugurao između njih. "On je bolestan." Suzio je svoje oči boje krvi. "Taj čovek je bolestan."
<BR>&nbsp;&nbsp;&nbsp;&nbsp;&nbsp;Razgoropađen treperenjem svetlosti, Den je teturao rubom prema lavi.
<BR>&nbsp;&nbsp;&nbsp;&nbsp;&nbsp;"Izgoreće!" Ketin im se pridružio.
<BR>&nbsp;&nbsp;&nbsp;&nbsp;&nbsp;"Ali, on ne može da oseti toplotu!" uzviknu Miš. "On ne vidi... verovatno i ne zna!"
<BR>&nbsp;&nbsp;&nbsp;&nbsp;&nbsp;Idas, a zatim Linseos odgurnuli su se od ograde i potrčali uz most.
<BR>&nbsp;&nbsp;&nbsp;&nbsp;&nbsp;"Napred!" uzviknu Miš, sledeći ih.
<BR>&nbsp;&nbsp;&nbsp;&nbsp;&nbsp;Pratili su ih Sebastijan i Tij, sa Ketinom pozadi.
<BR>&nbsp;&nbsp;&nbsp;&nbsp;&nbsp;Deset metara ispod ruba, Den je zastao na jednoj steni, sa ispruženim rukama, pripremajući se za pakleno pikiranje.
<BR>&nbsp;&nbsp;&nbsp;&nbsp;&nbsp;Kad su stigli do pročelja mosta - blizanci su se već penjali na ogradu - na ivici kanjona, iznad starca, pojavi se jedna figura.
<BR>&nbsp;&nbsp;&nbsp;&nbsp;&nbsp;"Dene!" Von Rejevo lice plamtelo je na svetlosti koja ga je obasjavala. Skočio je. Škriljac je izbio ispod njegovih sandala i razleteo se ispred njega dok je grebao niz padinu. "Dene, nemoj..."
<BR>&nbsp;&nbsp;&nbsp;&nbsp;&nbsp;Den je to učinio.
<BR>&nbsp;&nbsp;&nbsp;&nbsp;&nbsp;Njegovo telo udari o izbočinu dvadeset metara niže i zavrti se odbačeno nadole.
<BR>&nbsp;&nbsp;&nbsp;&nbsp;&nbsp;Miš je ščepao ogradu, nagnječivši stomak kad se nagnuo.
<BR>&nbsp;&nbsp;&nbsp;&nbsp;&nbsp;Trenutak potom, Ketin je bio pored njega, nagnuvši se još dublje.
<BR>&nbsp;&nbsp;&nbsp;&nbsp;&nbsp;"Uh!" prošapta Miš i odgurnu se da bi odvratio pogled.
<BR>&nbsp;&nbsp;&nbsp;&nbsp;&nbsp;Kapetan Von Rej stigao je do stene sa koje je Den skočio. Kleknuo je na jedno koleno, sa obe pesnice na kamenu, ukočeno gledajući nadole. Obličja su se spustila na njega (Sebastijanovi ljubimci), a zatim se opet uzdigla, odnoseći senke. Blizanci su se zaustavili, na grebenu iznad njega.
<BR>&nbsp;&nbsp;&nbsp;&nbsp;&nbsp;Kapetan Von Rej je ustao. Pogledao je svoju posadu. Teško je disao. Okrenuo se i pošao natrag uz padinu.
<BR>&nbsp;&nbsp;&nbsp;&nbsp;&nbsp;"Šta se dogodilo?" upitao je Ketin kada su se ponovo svi našli na mostu. "Zašto je...?"
<BR>&nbsp;&nbsp;&nbsp;&nbsp;&nbsp;"Razgovarao sam sa njim pre samo nekoliko minuta", objasni Von Rej. "Godinama je bio član moje posade. Ali na poslednjem putovanju on je... oslepeo je."
<BR>&nbsp;&nbsp;&nbsp;&nbsp;&nbsp;Veliki kapetan; uplašeni kapetan. Koliko li mu je godina, pitao se Miš. Ranije mu je davao četrdeset pet, pedeset. Ali, ova zbrka skresala je deset ili petnaest godina. Kapetan je bio ostareo, a ne star.
<BR>&nbsp;&nbsp;&nbsp;&nbsp;&nbsp;"Upravo sam mu kazao da sam sredio da se vrati kući u Australiju. On se zaputio da se vrati preko mosta u dom u kome sam mu rezervisao sobu. Kad sam se osvrnuo... nije ga bilo na mostu." Kapetan pogleda po ostalima. "Hajdemo na Rok."
<BR>&nbsp;&nbsp;&nbsp;&nbsp;&nbsp;"Mislim da o ovome treba da izvestite Patrolu", reče Ketin.
<BR>&nbsp;&nbsp;&nbsp;&nbsp;&nbsp;Von Rej ih je poveo prema kapiji, prema uzletnom polju, gde je Zmaj u mraku izvijao gore-dole svoj sto metara visoki stub.
<BR>&nbsp;&nbsp;&nbsp;&nbsp;&nbsp;"Postoji telefon upravo ovde, na pročelju mosta..."
<BR>&nbsp;&nbsp;&nbsp;&nbsp;&nbsp;Von Rej pogledom prekinu Ketina.
<BR>&nbsp;&nbsp;&nbsp;&nbsp;&nbsp;"Hoću da napustimo ovu stenu. Ako odavde budemo zvali, zahtevaće da svi sačekamo, kako bi svako izneo svoju verziju u tri primerka."
<BR>&nbsp;&nbsp;&nbsp;&nbsp;&nbsp;"Mislim da biste mogli nazvati sa broda", predloži Ketin, "kad poletimo."
<BR>&nbsp;&nbsp;&nbsp;&nbsp;&nbsp;Za trenutak, Miš ponovo poče da sumnja u svoju procenu kapetanove starosti.
<BR>&nbsp;&nbsp;&nbsp;&nbsp;&nbsp;"Ništa više ne možemo da učinimo za tu jadnu ludu."
<BR>&nbsp;&nbsp;&nbsp;&nbsp;&nbsp;Miš je bacio uznemiren pogled na bezdan, pa krenuo praćen Ketinom.
<BR>&nbsp;&nbsp;&nbsp;&nbsp;&nbsp;Izuzev vrućih struja, noć je bila sveža, a magla je obesila oreole na induktivno-fluorescentne svetiljke koje su uokviravale polje.
<BR>&nbsp;&nbsp;&nbsp;&nbsp;&nbsp;Ketin i Miš išli su na kraju grupe.
<BR>&nbsp;&nbsp;&nbsp;&nbsp;&nbsp;"Pitam se šta ilirion znači tom lepotanu tamo", primeti tiho Miš.
<BR>&nbsp;&nbsp;&nbsp;&nbsp;&nbsp;Ketin je zagunđao i zatakao ruke za pojas. Trenutak kasnije upitao je: "Reci, Miše, šta si mislio o tom starcu i o njegovim uništenim čulima?"
<BR>&nbsp;&nbsp;&nbsp;&nbsp;&nbsp;"Kad su poslednji put pokušali da dosegnu novu", reče Miš, "predugo je posmatrao zvezdu kroz senzorski uzlaz i svi nervni završeci su mu sprženi. Nisu uništeni nego uklešteni u neprekidnu stimulaciju." Slegnu ramenima. "Ako to predstavlja neku razliku."
<BR>&nbsp;&nbsp;&nbsp;&nbsp;&nbsp;"Oh", reče Ketin i pogleda na pločnik.
<BR>&nbsp;&nbsp;&nbsp;&nbsp;&nbsp;Oko njih, počivali su zvezdani teretnjaci. Između njih, mnoga manji, stometarski raketoplani.
<BR>&nbsp;&nbsp;&nbsp;&nbsp;&nbsp;Pošto je malo razmislio, Ketin reče: "Miše, da li ti je palo na um koliko ćeš izgubiti na ovom putovanju?"
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;"I ne plašiš se?"
<BR>&nbsp;&nbsp;&nbsp;&nbsp;&nbsp;Miš ščepa Ketinovo rame svojim tankim prstima: "Pakleno se bojim", zaškripa. Zabacio je kosu da bi pogledao svog visokog druga. "Znaš šta? Ne dopada mi se ono sa Denom. Plašim se."
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
