<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>7.
<P>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;Sebastijan je išao preko plavog tepiha, gnječeći svoju podlakticu. Brodski mediko-aparat popravio mu je slomljeni lakat u roku od četrdeset pet sekundi i nešto kraće vreme proveo nad manjim, otvorenim ranama. (Ispustio je nekoliko čudno obojenih svetlosti kada mu je data tamna stvar sa smrskanim plućima i tri slomljene rskavice rebara. Međutim, Tij se poigravala sa pločom za programiranje sve dok aparat nije uspešno zašumio nad životinjom.) Stvorenje se sada gegalo iza gospadara, preteće i srećno. "Miše, zašto ti aparatu da tvoje grlo sredi ne dozvoliš?" On zanjiha ruku. "To dobar posao bio bi."
<BR>&nbsp;&nbsp;&nbsp;&nbsp;&nbsp;"Ne mogu. Probali su par puta kad sam bio dete. Odustali su kad sam dobio svoje utičnice." Miš slegnu ramenima.
<BR>&nbsp;&nbsp;&nbsp;&nbsp;&nbsp;Sebastijan se namršti. "Sada to naročito ozbiljno ne zvuči."
<BR>&nbsp;&nbsp;&nbsp;&nbsp;&nbsp;"Nisi u pravu", reče Miš. "To mi ne smeta. Jednostavno, ne mogu to da srede. To je nešto kao nervna kon... ili tako nekako."
<BR>&nbsp;&nbsp;&nbsp;&nbsp;&nbsp;"Šta to je?"
<BR>&nbsp;&nbsp;&nbsp;&nbsp;&nbsp;Miš preokrenu dlanove i pogleda belo.
<BR>&nbsp;&nbsp;&nbsp;&nbsp;&nbsp;"Nervna kongruencija", <EM>Kongruencija - istovetnost, sličnost, podudarnost, saglasnost; prim. prev.</EM> uskoči Ketin. "Tvoje slobodne glasne žice mora da su nervno kongruentna urođena mana."
<BR>&nbsp;&nbsp;&nbsp;&nbsp;&nbsp;"Aha. Tako oni vele."
<BR>&nbsp;&nbsp;&nbsp;&nbsp;&nbsp;"Dve vrste urođenih mana", objasni Ketin. "Kod obe, neki deo tela, unutrašnji ili spoljni, deformisan je, atrofiran, lli jednostavno loše sklopljen."
<BR>&nbsp;&nbsp;&nbsp;&nbsp;&nbsp;"Sve moje glasne žice su na svom mestu."
<BR>&nbsp;&nbsp;&nbsp;&nbsp;&nbsp;"Međutim, u bazi mozga pastoji jedan mali grozd nerava koji, kad ga gledaš u poprečnom preseku, manje ili više podseća na šablon ljudskog bića. Ako je šablon potpun, onda mozak ima nervnu opremu koja može da manipuliše čitavim telom. Veoma retko šablon sadrži isti deformitet kao telo, kao što je slučaj kod Miša. Čak i ako se fizička poteškoća koriguje, nedostaju nervne veze unutar mozga koje bi manipulisale fizički korigovanim delom."
<BR>&nbsp;&nbsp;&nbsp;&nbsp;&nbsp;"Mora da je to ono što ne valja kad Prinčeve ruke", reče Miš. "Da je ona iskidana u nekoj nesreči ili takvo nešto, mogla bi se nakalemiti druga, povezati se vene i nervi i sve ostalo, da izgledala bi kao nova."
<BR>&nbsp;&nbsp;&nbsp;&nbsp;&nbsp;"Oh", reče Sebastijan.
<BR>&nbsp;&nbsp;&nbsp;&nbsp;&nbsp;Linseos siđe sa rampe. Beli prsti trljali su čvorove na njegovoj pesnici boje slonove kosti. "Kapetan doista divno leti..."
<BR>&nbsp;&nbsp;&nbsp;&nbsp;&nbsp;Idas dođe do ivice bazena. "Ta zvezda na koju idemo, gde je...?"
<BR>&nbsp;&nbsp;&nbsp;&nbsp;&nbsp;"...njene koordinate smeštaju je na vrh unutrašnjeg rukavca..."
<BR>&nbsp;&nbsp;&nbsp;&nbsp;&nbsp;"...Spoljnih naseobina, onda..."
<BR>&nbsp;&nbsp;&nbsp;&nbsp;&nbsp;"...čak izvan Dalekih naseobina."
<BR>&nbsp;&nbsp;&nbsp;&nbsp;&nbsp;"To dug let je", reče Sebastijan. "A kapetan čitavim putem lično leteće."
<BR>&nbsp;&nbsp;&nbsp;&nbsp;&nbsp;"Kapetan ima mnogo stvari o kojima želi da razmišlja", reče Ketin.
<BR>&nbsp;&nbsp;&nbsp;&nbsp;&nbsp;Miš povuče kaiš preko ramena. "Takođe, ima mnogo stvari o kojima ne želi da razmišlja. Hej, Ketine, hoćeš li da igramo šah?"
<BR>&nbsp;&nbsp;&nbsp;&nbsp;&nbsp;"Primetio sam da podvaljuješ", reče Ketin. "Hajde da igramo pošteno."
<BR>&nbsp;&nbsp;&nbsp;&nbsp;&nbsp;Sedoše za tablu.
<BR>&nbsp;&nbsp;&nbsp;&nbsp;&nbsp;Kada su završili tri igre, glas Von Reja zazvuča zajedničkom prostorijom: "Svako u svoju projekcionu kabinu. Nailaze nepouzdane poprečne struje."
<BR>&nbsp;&nbsp;&nbsp;&nbsp;&nbsp;Miš i Ketin skočiše iz svojih mehurastih stolica. Ketin je trčao prema malim vratima iza spiralnog stepeništa. Miš je požurio preko tepiha, uz tri stepenika. Ploča sa ogledalima kliznula je u zid. On nagazi na kutiju za alat, kalem žice, tri šipke zavojnice za trajnu memoriju - istopljene, one su zamrljale ploče solju na mestima gde se barica osušila - i sede na divan. Protrese kablove i uključi ih u utičnice na svom telu.
<BR>&nbsp;&nbsp;&nbsp;&nbsp;&nbsp;Olga željna zatrepta iznad, okolo, iza njega.
<BR>&nbsp;&nbsp;&nbsp;&nbsp;&nbsp;Poprečne struje: crvene i srebrne krljušti letele su u pregrštima. Kapetan je upravljao protiv struje.
<BR>&nbsp;&nbsp;&nbsp;&nbsp;&nbsp;"Mora da ste bili odličan trkač, kapetane", prokomentarisa Ketin. "Kakvom ste jahtom plovili? Imali smo u školi trkački klub koji je iznajmljivao tri jahte. Hteo sam jednog semestra da jednu uzmem."
<BR>&nbsp;&nbsp;&nbsp;&nbsp;&nbsp;"Umukni i drži čvrsto svoje krilce."
<BR>&nbsp;&nbsp;&nbsp;&nbsp;&nbsp;Ovde, niz spiralu galaksije, bilo je manje zvezda. Gravimetrijska pomeranja ovde su bila blaga. Let u galaktičkom središtu, sa svojim kandenzovanim fluksom, dao je za rad desetak sukobljavajućih frekvencija. Ovde, kapetan je morao da zahvati trag pramenova jonskih iskrivljenja.
<BR>&nbsp;&nbsp;&nbsp;&nbsp;&nbsp;"Gde uopšte idemo?" upita Miš.
<BR>&nbsp;&nbsp;&nbsp;&nbsp;&nbsp;Lork pokaza koordinate na statičkoj matrici, i Miš ih pročita spram pokretne matrice.
<BR>&nbsp;&nbsp;&nbsp;&nbsp;&nbsp;Gde je bila zvezda?
<BR>&nbsp;&nbsp;&nbsp;&nbsp;&nbsp;"Razmotrite nojmove kao što su: 'dalek', 'usamljen', 'prigušen' i dajte im tačan matematički izraz. Pod takvom artikulacijom, oni će iščeznuti."
<BR>&nbsp;&nbsp;&nbsp;&nbsp;&nbsp;"Ali pre nego što iščeznu, tu ona leži."
<BR>&nbsp;&nbsp;&nbsp;&nbsp;&nbsp;"Moja zvezda." Lork razdvoji krilca da bi mogli da je vide. "To je moje sunce. To je moja nova, sa svetlošću starom osam stotina godina. Pazi, Miše, i snažno ga povuci naniže. Ako me tvoje sunovratno upravljanje krilcima za sekund pomeri od ovog sunca..."
<BR>&nbsp;&nbsp;&nbsp;&nbsp;&nbsp;"Hajdemo, kapetane!"
<BR>&nbsp;&nbsp;&nbsp;&nbsp;&nbsp;"...proguraću ti Tijin špil niz grlo, i to popreko. Podigni ga natrag."
<BR>&nbsp;&nbsp;&nbsp;&nbsp;&nbsp;I Miš podiže krilce dok je čitava noć vitlala oko njegove glave.
<BR>&nbsp;&nbsp;&nbsp;&nbsp;&nbsp;"Kada kapetani koji odavde potiču", razmišljao je Lork kada su se struje izbistrile, "dođu u zbrku iskrivljenja središnog čvora, oni nisu u stanju da plove po fluksu i tako složenom jatu kao što su Vlašići, da bi se spasli. Oni iskliznu sa zraka, upadnu u vrtnju i strmaglave se u svaku vrstu nevolje. U polovini nesrećnih slučajeva za koje si čuo bili su nastrani kapetani. Jednom sam sa nekim od njih razgovarao. Rekli su mi da smo mi ti koji ovde, na rubu, dovodimo brodove u gravitacioni kovitlac. 'Uvek nekako zaspiš sa žicama', rekli su mi." On se nasmeja.
<BR>&nbsp;&nbsp;&nbsp;&nbsp;&nbsp;"Znate, vi dugo letite, kapetane", reče Ketin. "To izgleda prilično jasno. Zašto se malo ne isključite?"
<BR>&nbsp;&nbsp;&nbsp;&nbsp;&nbsp;"Imam utisak kao da obmanjujem sopstvene prste u eteru za još jednu smenu. Ti i Miš ostanite privezani. Ostatak vas, lutaka, neka preseče žice."
<BR>&nbsp;&nbsp;&nbsp;&nbsp;&nbsp;Krilca su se spustila i sklopila, sve dok svako od njih nije postalo samo uzani snop svetlosti. Zatim se svetlost ugasila.
<BR>&nbsp;&nbsp;&nbsp;&nbsp;&nbsp;"Oh, kapetane Von Rej, nešto..."
<BR>&nbsp;&nbsp;&nbsp;&nbsp;&nbsp;"...nešto smo hteli da vas pitamo..."
<BR>&nbsp;&nbsp;&nbsp;&nbsp;&nbsp;"...ranije. Imate li još..."
<BR>&nbsp;&nbsp;&nbsp;&nbsp;&nbsp;"...možete li nam kazati gde ste stavili..."
<BR>&nbsp;&nbsp;&nbsp;&nbsp;&nbsp;"...mislim, ako je to u redu, kapetane..."
<BR>&nbsp;&nbsp;&nbsp;&nbsp;&nbsp;"...'blaženstvo'?"
<BR>
<BR>&nbsp;&nbsp;&nbsp;&nbsp;&nbsp;Noć je lagano rasla oko njihovih očiju. Krilca su ih hitro nosila prema maloj rupici na plišanoj maski.
<BR>&nbsp;&nbsp;&nbsp;&nbsp;&nbsp;"Oni mora da su već prilično dugo tamo; u rudnicima na Tubmanu", prokomentarisa Miš posle nekog vremena. "Razmišljao sam o tome, Ketine. Kada smo kapetan i ja išli niz Zlato da bi našli 'blaženstvo', pojavili su se neki tipovi koji su hteli da se potpišemo da ćemo tamo raditi. Znaš, počeo sam da razmišljam: utikač je utikač, a utičnica je utičnica, pa ako sam na jednom kraju, za mene ne bi bilo neke velike razlike da li je na drugom kraju krilce zvezdanog broda, mreža za akvalate, ili sekač rude. Mislim da bih mogao tamo provesti neko vreme."
<BR>&nbsp;&nbsp;&nbsp;&nbsp;&nbsp;"Neka senka Eštona Klarka lebdi nad tvojim desnim ramenom, a čuva ti levo."
<BR>&nbsp;&nbsp;&nbsp;&nbsp;&nbsp;"Hvala." Posle nekog vremena, on upita: "Ketine, zašto ljudi uvek pominju Eštona Klarka kad god hoće da promene posao? Tamo na Kuperu rekli su nam da se momak koji je izumeo utikače zvao Sokit <EM>Igra reči: na engleskom, socker - utičnica, grlo, fasung; prim. prev.</EM> ili tako nekako."
<BR>&nbsp;&nbsp;&nbsp;&nbsp;&nbsp;"Suket", reče Ketin. "Ipak, mora da je smatrao da je to nesrećna podudarnost. Ešton Klark je bio filozof i psiholog u dvadeset trećem veku, čiji je rad omogućio Vladimiru Suketu da razvije svoje nervne utikače. Mislim da odgovor ima neke veze sa poslom. Rad, onakav za kakav je čovečanstvo znalo do doba Klarka i Suketa, veoma se razlikovao od današnjeg, Miše. Čovek može da ode u neku kancelariju i upravlja kompjuterom koji će dovesti u skladni odnos velike količine brojeva koje potiču iz izveštaja o prodajama nečega poput, recimo, dugmadi - ili nečega isto tako arhaičnog - tokom nekog vremena u nekim oblastima zemlje. Rad tog čoveka bio je od životnog značaja za industriju dugmadi: morali su da imaju tu informaciju da bi mogli da odluče koliko dugmadi da proizvedu tokom sledeće godine. Međutim, mada je ovaj čovek radio važan posao za industriju dugmadi, tako da ga je ona angažovala, plaćala ili otpuštala - sedmicu unutra, a sedmicu napolju - on je mogao i da ne vidi nijedno dugme. On je dobijao određenu sumu novaca da bi upravljao kompjuterom; s tim novcem njegova supruga je kupovala hranu i odeću za njega i njegovu porodicu.
<BR>&nbsp;&nbsp;&nbsp;&nbsp;&nbsp;Ali, nije bilo nikakve neposredne veze između mesta gde je radio i načina na koji je jeo i živeo ostatak svoga vremena. Nije bio plaćen dugmadima. Kako su zemljoradnja, lov i ribolov postajali zanimanja sve manjeg procenta stanovništva, ova podvojenost između čovekovag rada i načina na koji je živeo - šta je jeo, kako se oblačio, gde je spavao - postajala je sve veća za mnoge ljude. Ešton Klark je ukazao na psihološku štetnost te činjenice za čovečanstvo. Bilo je ozbiljno ugroženo čitavo osećanje samokontrole i samoodgovornosti koje je čovek postigao tokom neolitske revolucije, kada je po prvi put naučio da sadi žitarice i pripitomljava životinje i živi na mestu koje je sam izabrao. Ta pretnja pojavila se još u doba industrijske revolucije, pa su mnogi na nju ukazali i pre Eštona Klarka. Ali, Ešton Klark je otišao korak napred. Ako bi situacija jednog tehnološkog društva bila takva da ne može postojati nikakva direktna veza između čovekovog rada i njegovog modus vivendi, <EM>Modus vivendi - na latinskom, način života, snošljiv život u zajednici protivničkih strana; prim. prev.</EM> izuzimajući novac, on bar mora osećati da neposredno menja stvari svojim radom, uobličavajući ih, praveći ih tamo gde ranije nisu postojale, pokrećući ih sa jednog mesta na drugo. On mora da se trudi u svom poslu i da vidi da se te promene događaju pred njegovim očima. U protivnom, imaće utisak da mu je život uzaludan."
<BR>&nbsp;&nbsp;&nbsp;&nbsp;&nbsp;"Da je živeo jedan vek pre ili kasnije, možda danas niko ne bi čuo o Eštonu Klarku. Ali, tehnologija je bila došla do tačke kada se moglo učiniti nešto o čemu je Ešton Klark govorio. Suket je pronašao svoje utikače i utičnice, kao i nervno-reagujuća strujna kola, i čitavu bazičnu tehnologiju u kojoj je mašina mogla da se kontroliše neposrednim nervnim impulsima, istim onim, koji pokreću tvoju ruku ili nogu. U konceptu rada došlo je do prave revolucije. Svi veliki industrijski poslovi počeli su da se rastavljaju u poslove koje je čovek mogao da obavlja 'neposredno' mašinom. Ranije su postojale fabrike kojima je upravljao samo jedan čovek, neuključena osoba, koja bi ujutro uključila prekidač, odspavala pola dana, proverila nekoliko brojčanika u vreme ručka, pa zatim stvari isključila pre svog odlaska uveče. Sada je čovek odlazio u fabriku, uključivao se, pa je mogao gurati sirovine u fabriku levom nogom, oblikovati hiljade i hiljade preciznih delova jednom rukom, sastavljati ih drugom, pa slagati liniju gotovih proizvoda desnom nogom, prethodno ih pregledavši sopstvenim očima. I on je bio mnogo zadovoljniji radnik. Zbog njihove prirode, najveći broj poslova mogao bi se pretvoriti u poslove uključivanja i obavljati uspešnije nego što je to ranije bio slučaj. U retkim slučajevima kada je proizvodnja, bila nešto malo manje efikasna, Klark je ukazivao na psihološke koristi za društvo. Ešton Klark, rečeno je, bio je filozof koji je radniku vratio čovečnost. Pod tim sistemom, najveći broj epidemijskih duševnih oboljenja prouzrokovanih osećanjem napuštenosti, iščezao je. Takva transformacija pretvorila je rat iz retkosti u nemogućnost i - posle prvobitnog meteža - stabilizovala je ekonomsku mrežu svetova tokom poslednjih osam stotina godina. Ešton Klark je postao radnički prorok. Zato čak i danas, kada neko hoće da promeni radno mesto, priziva Eštona Klarka, ili njegovog duha da ga prati."
<BR>&nbsp;&nbsp;&nbsp;&nbsp;&nbsp;Miš je zurio preko zvezda. "Sećam se da su Cigani ponekad njime proklinjali." Razmišljao je trenutak. "Bez utikača, verujem da bismo i bili prokleti."
<BR>&nbsp;&nbsp;&nbsp;&nbsp;&nbsp;"Postojale su frakcije koje su se opirale Klarkovim idejama, naročito na Zemlji, koja je uvek bila pomalo reakcionarna. Ali, one nisu dugo izdržale."
<BR>&nbsp;&nbsp;&nbsp;&nbsp;&nbsp;"Aha", reče Miš. "Svega osam stotina godina. Nisu svi Cigani izdajice kao što sam ja." Smejao se u zvezdane vetrove.
<BR>&nbsp;&nbsp;&nbsp;&nbsp;&nbsp;"Sistem Eštona Klarka imao je samo jedan nedostatak koji mogu da vidim. Dugo je vremena trebalo da se materijalizuje."
<BR>&nbsp;&nbsp;&nbsp;&nbsp;&nbsp;"A? Koji?"
<BR>&nbsp;&nbsp;&nbsp;&nbsp;&nbsp;"To je nešto, izgleda, što profesori govore svojim studentima već godinama. To ćeš čuti na učenim skupovima na koje odeš, bar jednom. Izgleda da se danas oseća izvestan nedostatak kulturne čvrstine. To je ono što je Republika Vega pokušala da uspostavi 2800. godine. Usled lakoće i zadovoljstva sa kojima danas ljudi mogu da rade gde god žele, bilo je takvih seoba ljudi sa jednog sveta na drugi tokom desetak poslednjih pokoljenja, koje su raskomadale društva. Postoji samo gizdavo, razbludno međuplanetsko društvo koje iza sebe nema nikakvu tradiciju..." Ketin napravi pauzu. "Pre nego što sam se uključio, uzeo sam malo kapetanovog 'blaženstva'. Pa, dok sam govorio, baš sam brojao koliko sam osoba čuo da to kažu od Harvarda do Pakla-3. I znaš šta? Mislim da nisu u pravu."
<BR>&nbsp;&nbsp;&nbsp;&nbsp;&nbsp;"Nisu?"
<BR>&nbsp;&nbsp;&nbsp;&nbsp;&nbsp;"Nisu. Svi oni tragaju za našim društvenim tradicijama na pogrešnom mestu. Postoje kulturne tradicije koje su sazrele tokom vekova, kulminirajući sada u nešto što je danas vitalno i jedinstveno. I znaš li ko predstavlja tu tradiciju više nego bilo ko koga sam sreo dosad?"
<BR>&nbsp;&nbsp;&nbsp;&nbsp;&nbsp;"Kapetan?"
<BR>&nbsp;&nbsp;&nbsp;&nbsp;&nbsp;"Ti, Miše."
<BR>&nbsp;&nbsp;&nbsp;&nbsp;&nbsp;"Ha?"
<BR>&nbsp;&nbsp;&nbsp;&nbsp;&nbsp;"Ti si sakupio ukrase desetak društava koji su nam ostavljeni tokom epoha i učinio si da postanu početno tvoji. Ti si proizvod onih napetosti koje su se sudarale u vreme Klarka, i ti ih rešavaš na svom sirinksu sa shemama značajnim za današnji..."
<BR>&nbsp;&nbsp;&nbsp;&nbsp;&nbsp;"Uh, prekini, Ketine."
<BR>&nbsp;&nbsp;&nbsp;&nbsp;&nbsp;"Tražim predmet za svoj rad koji bi sadržavao i istorijski značaj i čovečnost. To si ti, Miše. Moja knjiga bi trebalo da bude tvoja biografija! Trebalo bi da kažeš gde si bio, šta si radio, šta si video i šta si drugima pokazivao. Eto mog društvenog značaja, mog istorijskog dometa, varnice između karika koja osvetljava širinu mreže..."
<BR>&nbsp;&nbsp;&nbsp;&nbsp;&nbsp;"Ketine, ti si šašav!"
<BR>&nbsp;&nbsp;&nbsp;&nbsp;&nbsp;"Ne, nisam. Konačno sam video što sam..."
<BR>&nbsp;&nbsp;&nbsp;&nbsp;&nbsp;"Hej vi, održavajte svoja krilca zategnutim!"
<BR>&nbsp;&nbsp;&nbsp;&nbsp;&nbsp;"Žao mi je, kapetane."
<BR>&nbsp;&nbsp;&nbsp;&nbsp;&nbsp;"Da, kapetane."
<BR>&nbsp;&nbsp;&nbsp;&nbsp;&nbsp;"Nemojte da ćaskate sa zvezdama ako ćete to činiti zatvorenih očiju."
<BR>&nbsp;&nbsp;&nbsp;&nbsp;&nbsp;Dva kiborška spojnika žalostivo vratiše pažnju natrag na noć. Miš je bio zamišljen. Ketin je bio ratoboran.
<BR>&nbsp;&nbsp;&nbsp;&nbsp;&nbsp;"Evo zvezde koja se približava, bleštava i vrela. Ona je jedino što se nalazi na nebu. Održavajte je pravo ispred nas i nemojte joj dozvoliti da se koleba. O kulturnoj čvrstini mažete brbljati u svoje slobodno vreme."
<BR>
<BR>&nbsp;&nbsp;&nbsp;&nbsp;&nbsp;Bez horizonta, zvezda je rasla.
<BR>&nbsp;&nbsp;&nbsp;&nbsp;&nbsp;Na rastojanju dvadeset puta većem od udaljenosti Zemlje od Sunca (ili Arka od njegovog sunca), svetlost sa srednje zvezde G-tipa nije bila dovoljna da difraktira dan kroz atmosferu poput Zemljine. Na takvim rastojanjima, najsvetliji objekt u noći još će izgledati kao zvezda, a ne kao sunce - kao veoma sjajna zvezda.
<BR>&nbsp;&nbsp;&nbsp;&nbsp;&nbsp;Sada su od nje bili udaljeni tri milijarde kilometara, odnosno dvadeset solarnih rastojanja.
<BR>&nbsp;&nbsp;&nbsp;&nbsp;&nbsp;Bila je to najsjajnija zvezda.
<BR>&nbsp;&nbsp;&nbsp;&nbsp;&nbsp;"Lepatica; a?"
<BR>&nbsp;&nbsp;&nbsp;&nbsp;&nbsp;"Ne, Miše", reče Lork. "Samo zvezda."
<BR>&nbsp;&nbsp;&nbsp;&nbsp;&nbsp;"Kako znate..."
<BR>&nbsp;&nbsp;&nbsp;&nbsp;&nbsp;"...da će postati nova?"
<BR>&nbsp;&nbsp;&nbsp;&nbsp;&nbsp;"Zbog nagomilavanja teških materijala na površini", objasni Lork blizancima. "Javlja se veoma blago crvenjenje apsolutne boje, što odgovara najslabijem hlađenju površinske temperature. Takođe se javlja slabašno ubrzavanje aktivnosti sunčevih pega."
<BR>&nbsp;&nbsp;&nbsp;&nbsp;&nbsp;"Sa površine neke od njenih planeta, ipak, ne bi bilo moguće da se to uoči?"
<BR>&nbsp;&nbsp;&nbsp;&nbsp;&nbsp;"To je tačno. Crvenjenje je previše slabo da bi se moglo otkriti golim okom. Srećom, ova zvezda nema planete. Ima samo neki krš velik kao mesec, ali nešto bliži zvezdi, koji bi mogao da bude neuspeli pokušaj da nastane svet."
<BR>&nbsp;&nbsp;&nbsp;&nbsp;&nbsp;"Meseci? Meseci!" usprotivi se Ketin. "Ne možete imati mesece bez planeta. Možda planetoide, ali ne mesece!"
<BR>&nbsp;&nbsp;&nbsp;&nbsp;&nbsp;Lork se nasmeja. "Rekao sam velik kao mesec."
<BR>&nbsp;&nbsp;&nbsp;&nbsp;&nbsp;Sva krilca su upotrebljena da bi se Rok postavio na orbitu s prečnikam od tri milijarde kilometara oko zvezde. Ketin je ležao u svojoj projekcionoj kabini, oklevajući da pogled na zvezdu zameni svetlostima svoje prostorije.
<BR>&nbsp;&nbsp;&nbsp;&nbsp;&nbsp;"Kako stoje stvari sa stanicama za proučavanje koje je Alkan postavio?"
<BR>&nbsp;&nbsp;&nbsp;&nbsp;&nbsp;"One plove isto tako usamljene kao što smo mi. Na vreme će nam se javiti. Ali, one nam zasad nisu potrebne, kao ni mi njima. Sajana ih je upozorila da mi dolazimo. Pokazaću ih na pokretnoj matrici. Evo, možete pratiti njihov položaj i kretanje. Ovo je glavna stanica sa ljudskom posadom. Udaljena je pedeset puta više nego mi."
<BR>&nbsp;&nbsp;&nbsp;&nbsp;&nbsp;"Jesmo li mi unutar opasne zone kada zvezda krene?"
<BR>&nbsp;&nbsp;&nbsp;&nbsp;&nbsp;"Kada nova počne, zvezda će progutati nebo i sve na njemu na velikoj udaljenosti."
<BR>&nbsp;&nbsp;&nbsp;&nbsp;&nbsp;"Kada će to početi?"
<BR>&nbsp;&nbsp;&nbsp;&nbsp;&nbsp;"U roku od nekoliko dana, kako je Sajana predvidela. Međutim, dešavalo se da se takva predviđanja ispune dve sedmice pre ili kasnije. Imaćemo nekoliko minuta da se sklonimo kada ona krene. Od nje smo sada udaljeni dva i po svetlosna časa." Svi prizori dolazili su im ne posredstvom svetlosti, nego zahvaljujući poremećajima etra, koji su im pružali istovremen pogled na sunce. "Videćemo njen početak tačno onog trenutka kada ona krene."
<BR>&nbsp;&nbsp;&nbsp;&nbsp;&nbsp;"A ilirion?" upita Sebastijan. "Kako do njega doći ćemo?"
<BR>&nbsp;&nbsp;&nbsp;&nbsp;&nbsp;"To je moja briga", odgovori mu Lork. "Do njega ćemo doći kada za to dođe vreme. A sada svi možete malo da se opustite."
<BR>&nbsp;&nbsp;&nbsp;&nbsp;&nbsp;Ali, niko nije požurio da isključi kablove. Krilca su se smanjila u pojedinačne linije svetlosti, pa su se tek posle nekog vremena ugasila dva, a zatim još dva.
<BR>&nbsp;&nbsp;&nbsp;&nbsp;&nbsp;Ketin i Miš ostali su najduže uključeni. "Kapetane", javi se Ketin, posle nekoliko minuta. "Nešto sam se pitao. Da li je policija rekla nešto posebno kada ste izvestili o Denovom... nesrećnom slučaju?"
<BR>&nbsp;&nbsp;&nbsp;&nbsp;&nbsp;Gotovo ceo minut je prošao pre nego što je Lork odgovorio: "Nisam o tome izvestio."
<BR>&nbsp;&nbsp;&nbsp;&nbsp;&nbsp;"Oh", reče Ketin. "Nisam ni mislio da ste to učinili."
<BR>&nbsp;&nbsp;&nbsp;&nbsp;&nbsp;Tri puta je Miš nameravao da kaže "Ali", ali je odustajao.
<BR>&nbsp;&nbsp;&nbsp;&nbsp;&nbsp;"Princu su dostupni svi službeni zapisi koji dolaze preko policije Zmaja. Bar, pretpostavljam da su; ja sam dobio kompjuter koji pregleda sve ono što prolazi kroz Vlašiće. Njegov je, bez sumnje, programiran da pročešlja sve što je u, makar i maglovitoj, vezi sa mnom. Ako bi otkrio Dena, našao bi i novu. Ne želim da je nađe na takav način. Želeo sam da što kasnije sazna za Denovu smrt. Koliko je meni poznato, jedini koji za to znaju nalaze se na ovom brodu. Volim da je tako."
<BR>&nbsp;&nbsp;&nbsp;&nbsp;&nbsp;"Kapetane!"
<BR>&nbsp;&nbsp;&nbsp;&nbsp;&nbsp;"Šta je, Miše?"
<BR>&nbsp;&nbsp;&nbsp;&nbsp;&nbsp;"Nešto nailazi."
<BR>&nbsp;&nbsp;&nbsp;&nbsp;&nbsp;"Možda brod za snabdevanje stanice?" upita Ketin.
<BR>&nbsp;&nbsp;&nbsp;&nbsp;&nbsp;"Preduboko je ušao. Oni njuše za našom vilinskom prašinom."
<BR>&nbsp;&nbsp;&nbsp;&nbsp;&nbsp;Lork je ćutao dok se strani brod kretao preko koordinatne matrice. "Isključite se i idite u zajedničku prastoriju. Ja ću vam se pridružiti."
<BR>&nbsp;&nbsp;&nbsp;&nbsp;&nbsp;"Ali, kapetane..." ote se Mišu.
<BR>&nbsp;&nbsp;&nbsp;&nbsp;&nbsp;"To je teretni brod sa sedam krilaca kao naš. Oznake pokazuju da je sa Zmaja."
<BR>&nbsp;&nbsp;&nbsp;&nbsp;&nbsp;"Šta radi ovde?"
<BR>&nbsp;&nbsp;&nbsp;&nbsp;&nbsp;"Rekoh vam da idete u zajedničku prostoriju." Ketin pročita ime broda kada se njegov identifikacioni svetlosni snop preveo na dnu rešetke: "Crni kakadu? Hajde, Miše. Kapetan kaže da se isključiš."
<BR>&nbsp;&nbsp;&nbsp;&nbsp;&nbsp;Isključili su se i pridružili drugima na ivici bazena.
<BR>&nbsp;&nbsp;&nbsp;&nbsp;&nbsp;Na vrhu spiralnih stepenica, vrata su se uvukla. Lork zakorači na stepenik u senci.
<BR>&nbsp;&nbsp;&nbsp;&nbsp;&nbsp;Miš je gledao kako Von Rej silazi i pomislio: kapetan je umoran.
<BR>&nbsp;&nbsp;&nbsp;&nbsp;&nbsp;Ketin je posmatrao Von Reja i njegov odraz na ogledalskom mozaiku i pomislio: korača umorno, ali to je umor atlete pre njegove druge pobede.
<BR>&nbsp;&nbsp;&nbsp;&nbsp;&nbsp;Kada je Lork stigao na pola puta do dole, svetlosna fantazija u osvetljenom okviru na dalekom zidu izbistri se.
<BR>&nbsp;&nbsp;&nbsp;&nbsp;&nbsp;Svi se trgoše. Miš poče da dahće.
<BR>&nbsp;&nbsp;&nbsp;&nbsp;&nbsp;"Tako, znači", reče Rubi. "Gotovo nerešeno. Je li tako fer? Još si u prednosti. Ne znamo gde nameravaš da nađeš nagradu. Ova trka se odvija kroz startove i zastoje." Pogled njenih plavih očiju zapljusnuo je posadu, zadržao se na Mišu, vratio se na Lorka. "Do sinoć, na Tafitu, nikad nisam osetila takav bol. Možda sam živela zaklonjena. Ali, bez obzira na to kakva su pravila, lepi kapetane" (sada je odjekivao prezir) "i mi smo odgajani da igramo."
<BR>&nbsp;&nbsp;&nbsp;&nbsp;&nbsp;"Rubi, hteo bih da razgovaram sa tobom..." Lorkov glas se malo ustezao. "I sa Princem. Lično."
<BR>&nbsp;&nbsp;&nbsp;&nbsp;&nbsp;"Nisam sigurna da Princ želi da razgovara sa tobom. Vreme koje je proteklo otkada si nas ostavio na ivici Zlata, do naše borbe da dođemo do mediko-aparata ne spada u moja... naša prijatnija sećanja."
<BR>&nbsp;&nbsp;&nbsp;&nbsp;&nbsp;"Kaži Princu da prelazim na Crnog kakadua. Umoran sam od ove užasne priče, Rubi. Postoje neke stvari koje želim da saznaš od mene. Postoje neke stvari koje želim da ti kažem."
<BR>&nbsp;&nbsp;&nbsp;&nbsp;&nbsp;Njena ruka nervozno krenu prema kosi koja joj je padala na rame. Njen tamni ogrtač zatvarao se visokim okovratnikom. Posle jednog trenutka; ona reče: "U redu." Onda iščeze.
<BR>&nbsp;&nbsp;&nbsp;&nbsp;&nbsp;Lork pogleda svoju posadu. "Čuli ste. Vratite se na svoja krilca. Tij, video sam kako radiš svojim vezama. Očigledno, imaš više iskustva u letenju nego bilo ko odavde. Uzmi kapetanske utikače. Pa ako se išta čudno desi... išta, bez obzira na to da li sam se vratio ili ne, izvedi Rok odavde, brzo."
<BR>&nbsp;&nbsp;&nbsp;&nbsp;&nbsp;Miš i Ketin pogledaše jedan drugog, a zatim Tij.
<BR>&nbsp;&nbsp;&nbsp;&nbsp;&nbsp;Lork je prešao preko tepiha, pa se popeo rampom. Na pola puta preko belog luka, zaustavio se i zagledao se u svoj odraz. Onda je pljusnuo.
<BR>&nbsp;&nbsp;&nbsp;&nbsp;&nbsp;Iščezao je pre nego što su talasići dodirnuli rub bazena.
<BR>
<BR>&nbsp;&nbsp;&nbsp;&nbsp;&nbsp;Na svom divanu, Ketin je u sebe uključio utikače, a zatim uključio svoj senzorni ulaz izvan broda, da bi otkrio da su svi već spremni.
<BR>&nbsp;&nbsp;&nbsp;&nbsp;&nbsp;Posmatrao je kako se Crni kakadu približava da bi prihvatio raketoplan.
<BR>&nbsp;&nbsp;&nbsp;&nbsp;&nbsp;"Miše?"
<BR>&nbsp;&nbsp;&nbsp;&nbsp;&nbsp;"Aha, Ketine?"
<BR>&nbsp;&nbsp;&nbsp;&nbsp;&nbsp;"Brinem se."
<BR>&nbsp;&nbsp;&nbsp;&nbsp;&nbsp;"Za kapetana?"
<BR>&nbsp;&nbsp;&nbsp;&nbsp;&nbsp;"Za nas."
<BR>&nbsp;&nbsp;&nbsp;&nbsp;&nbsp;Crni kakadu, udarajući krilcima u mraku, lagano se okrenuo pored njih, da bi uskladio orbite.
<BR>&nbsp;&nbsp;&nbsp;&nbsp;&nbsp;"Skitali smo, Miše, ti i ja, blizanci, Tij i Sebastijan, sve dobri ljudi - ali besciljni. Onda nas je jedan opsednut čovek zgrabio i doveo ovde, na ivicu svega. Tako smo ovde stigli da bismo otkrili da je njegova opsednutost nametnula red našoj besciljnosti; ili možda nešto svrsishodniji haos. Ono što me brine jeste činjenica da osećam toliku zahvalnost prema njemu. Trebalo bi da se bunim; pokušavajući da afirmišem svoj sopstveni red. Ali, ja to ne činim. Želim da pobedi u svojoj paklenoj trci. Želim da pobedi, i dok ne pobedi ili ne izgubi, ja doista ne mogu želeti ništa drugo za sebe."
<BR>&nbsp;&nbsp;&nbsp;&nbsp;&nbsp;Crni kakadu je prihvatio mali raketoplan kao što bi top primio svoje zrno natrag. Bez neophodnosti da se održavaju usklađene orbite, malo se odmakao od njih. Ketin je pasmatrao njegovo tamno obrtanje.
<BR>&nbsp;&nbsp;&nbsp;&nbsp;&nbsp;"Dobar dan."
<BR>&nbsp;&nbsp;&nbsp;&nbsp;&nbsp;"Dobro veče."
<BR>&nbsp;&nbsp;&nbsp;&nbsp;&nbsp;"Po griničkom vremenu, sada je jutro, Rubi."
<BR>&nbsp;&nbsp;&nbsp;&nbsp;&nbsp;"A ja se trudim da budem ljubazna i pozdravim te po vremenu Arka. Hodi ovuda." Povukla je svoju odoru da bi mu načinila prolaz u crni hodnik.
<BR>&nbsp;&nbsp;&nbsp;&nbsp;&nbsp;"Rubi?"
<BR>&nbsp;&nbsp;&nbsp;&nbsp;&nbsp;"Da?" Njen glas bio je neposredno iza njegovog levog ramena.
<BR>&nbsp;&nbsp;&nbsp;&nbsp;&nbsp;"Svaki put kad te vidim, postavljam sebi pitanje. Pokazala si mi toliko nagoveštaja da si veličanstvena osoba. Ali, to blista ispod senke koju baca Princ. Pre mnogo godina, kad smo razgovarali na zabavi na Seni, palo mi je na um koliko bi ti bila izazovna osoba da te čovek voli."
<BR>&nbsp;&nbsp;&nbsp;&nbsp;&nbsp;"Pariz je svetovima i svetovima dalek, Lorče."
<BR>&nbsp;&nbsp;&nbsp;&nbsp;&nbsp;"Princ upravlja tobom. To je od mene sitničavo, ali ja mogu da mu bar oprostim. Nikada nisi pokazala sopstvenu volju pred njim. Osim na Tafitu, ispod istrošenog sunca Drugog sveta. Mislila si da je Princ mrtav. Znam da se sećaš toga. Od tada sam gotovo samo na to mislio. Poljubila si me. Ali, on je vrisnuo i ti si mu otrčala. Rubi, on pokušava da uništi Federaciju Vlašići. To su svetovi koji okružuju tri stotine sunaca i koji imaju ko zna koliko milijardi ljudi. To su moji svetovi. Ne mogu dopustiti da umru."
<BR>&nbsp;&nbsp;&nbsp;&nbsp;&nbsp;"Ti bi oborio stub Zmaja i poslao Zmiju da gmiže kroz prašinu da ih spase? Ti bi odbio ekonomsku podršku sa Zemlje i dozvolio da krhotine padnu u noć? Ti bi otkotrljao svetove Zmaja u epohe haosa, građanskog razdora i lišavanja? Svetovi Zmaja su Prinčevi svetovi. Jesi li doista toliko uobražen da misliš da on svoje svetove voli manje nego što ti voliš svoje?"
<BR>&nbsp;&nbsp;&nbsp;&nbsp;&nbsp;"Šta ti voliš, Rubi?"
<BR>&nbsp;&nbsp;&nbsp;&nbsp;&nbsp;"Nisi ti jedini koji ima svoje tajne, Lorče. Princ i ja imamo naše. Kada si se popeo sa gorećih stena, da, doista sam mislila da je Princ mrtav. Imala sam šupalj zub u vilici ispunjen strihninom. Htela sam da ti dam poljubac pobede. Dala bih ti ga, da Princ nije vrisnuo."
<BR>&nbsp;&nbsp;&nbsp;&nbsp;&nbsp;"Princ voli Zmaj?" On se okrenu i uhvati je za nadlaktice, vukući je prema sebi.
<BR>&nbsp;&nbsp;&nbsp;&nbsp;&nbsp;Osetio je njen topli dah na svojim grudima. Otvorenih očiju, lica su im se dodirnula. Svojim punim usnama gnječio je njene tanke, dok se one nisu razdvojile i njegov jezik naleteo na njene zube.
<BR>&nbsp;&nbsp;&nbsp;&nbsp;&nbsp;Njeni prsti dograbili su njegovu čupavu kosu. Puštala je ljutite glasove.
<BR>&nbsp;&nbsp;&nbsp;&nbsp;&nbsp;U trenutku kada je njegov stisak popustio, ona je već bila otišla, široko otvorenih očiju; zatim su njeni kapci prekrili plavu svetlost, dok ih bes nije ponovo raširio.
<BR>&nbsp;&nbsp;&nbsp;&nbsp;&nbsp;"Pa?" Teško je disao.
<BR>&nbsp;&nbsp;&nbsp;&nbsp;&nbsp;Ona povuče ogrtač oko sebe. "Kad me neko oružje jednom izda", glas joj je bio promukao kao Mišev, "ja ga odbacim. Inače, lepi gusaru, ti..." Da li se strogost ublažila? "Mi bismo bili... Ali sada imam druga oružja."
<BR>
<BR>&nbsp;&nbsp;&nbsp;&nbsp;&nbsp;Zajednička prostorija za posadu Kakadua bila je mala i jednostavna. Dva kiborška spojnika sedela su na klupama. Jedan je stajao na stepenicama pored vrata svoje projekcione kabine.
<BR>&nbsp;&nbsp;&nbsp;&nbsp;&nbsp;Ljudi oštrih crta, u belim uniformama, podsećali su Lorka na jednu posadu sa kojom je radio. Na ramenima su nosili skerletne oznake Red-šift limiteda. Bacili su pogled na Lorka i Rubi. Onaj koji je stajao zakoračio je u svoju kabinu, a ploča vrata zveknu u visokoj prostoriji. Druga dvojica ustadoše da pođu.
<BR>&nbsp;&nbsp;&nbsp;&nbsp;&nbsp;"Hoće li Princ sići?"
<BR>&nbsp;&nbsp;&nbsp;&nbsp;&nbsp;Rubi pokaza glavom prema gvozdenom stepeništu. "Videćete se u kapetanovoj kabini."
<BR>&nbsp;&nbsp;&nbsp;&nbsp;&nbsp;Lork poče da se penje. Njegove sandale lupkale su po izbušenom stepeništu. Rubi ga je sledila.
<BR>&nbsp;&nbsp;&nbsp;&nbsp;&nbsp;On zakuca na dvodelna vrata.
<BR>&nbsp;&nbsp;&nbsp;&nbsp;&nbsp;Ona se otvoriše unutra. Lork zakorači unutra, a plastična i metalna rukavica na mehaničkoj ruci razvuče se sa tavanice i udari ga po licu, dvaput.
<BR>&nbsp;&nbsp;&nbsp;&nbsp;&nbsp;Lork zatetura na vrata - bila su obložena kožom na unutrašnjoj strani i ukrašena mesinganim glavama - tako da se ona zalupiše.
<BR>&nbsp;&nbsp;&nbsp;&nbsp;&nbsp;"To je", reče truplo, "za maltretiranje moje sestre."
<BR>&nbsp;&nbsp;&nbsp;&nbsp;&nbsp;Lork protrlja obraz i pogleda Rubi. Stajala je pored zida od žada. Navučene zavese bile su iste tamne boje vina kao njen ogrtač.
<BR>&nbsp;&nbsp;&nbsp;&nbsp;&nbsp;"Zar misliš da ja ne posmatram sve što se dešava na brodu?" reče truplo. "Vi varvari sa Vlašića ste neotesanci kakvima vas je Aron uvek opisivao."
<BR>&nbsp;&nbsp;&nbsp;&nbsp;&nbsp;Mehurići su se dizali u rezervoaru, milovali rastvoreno i ogoljeno stopalo, hvatali se i grozdili na smežuranoj slabini, kotrljali se uz grudi - rebra su štrčala između pocrnelih krpa kože - i širili se oko sagorele, ćelave glave. Usta bez usana zevala su preko polomljenih zuba. Nosa nije bilo. Cevčice i žice obmotavale su se oko uništenih utičnica. Cevi su izbijale iz stomaka, kuka i ramena. Tekućine su se kovitlale u rezervoaru, a jedina ruka pomerala se napred-nazad, dok su se ugljenisani prsti zatvarali s mrtvačkom ukočenošću u kandžu.
<BR>&nbsp;&nbsp;&nbsp;&nbsp;&nbsp;"Nisu li ti nikada rekli da je neučtivo buljiti? A ti buljiš, znaš?"
<BR>&nbsp;&nbsp;&nbsp;&nbsp;&nbsp;Glas je dopirao iz zvučnika na staklenom zidu.
<BR>&nbsp;&nbsp;&nbsp;&nbsp;&nbsp;"Bojim se da sam pretrpeo nešto veće povrede nego Rubi, tamo na Drugom svetu."
<BR>&nbsp;&nbsp;&nbsp;&nbsp;&nbsp;Iznad rezervoara, dve pokretne kamere pomerile su se kad je Lork zakoračio od vrata.
<BR>&nbsp;&nbsp;&nbsp;&nbsp;&nbsp;"Za nekog kome pripada Red-šift limited, tvoja sposobnost da uskladiš orbite nije bila vrlo..." Ova banalnast nije mogla da prikrije Lorkovo zaprepašćenje.
<BR>&nbsp;&nbsp;&nbsp;&nbsp;&nbsp;Kablovi za upravljanje brodom bili su uključeni u utičnice pastavljene na staklenoj pavršini rezervoara. Samo staklo bilo je deo zida. Kablovi su se vijugali preko crnih i zlatnih pločica i nestajali u bakrenastoj rešetki koja je pokrivala prednju površinu kompjutera.
<BR>&nbsp;&nbsp;&nbsp;&nbsp;&nbsp;Na zidovima, podu i tavanici, u raskošnim okvirima, svi ekrani pokazivali su isto lice noći.
<BR>&nbsp;&nbsp;&nbsp;&nbsp;&nbsp;Na ivici svakog bilo je sivo obličje Roka.
<BR>&nbsp;&nbsp;&nbsp;&nbsp;&nbsp;U centru svakog bila je zvezda.
<BR>&nbsp;&nbsp;&nbsp;&nbsp;&nbsp;"Avaj", reče truplo. "Nikada nisam bio sportista, kao što si to bio ti. Ipak, želeo si da razgavaraš sa mnom. Šta imaš da kažeš?"
<BR>&nbsp;&nbsp;&nbsp;&nbsp;&nbsp;Lork ponovo pogleda Rubi. "Većinu toga rekao sam Rubi, Prinče. Čuo si to."
<BR>&nbsp;&nbsp;&nbsp;&nbsp;&nbsp;"Nekako mi ne izgleda verovatno da nas oboje dovučeš ovde, na rub zvezdane katastrofe, samo da bi nam to rekao. Ilirion, Lorče Von Rej. Ni ti ni ja nismo zaboravili tvoj glavni cilj za dolazak ovamo. Nećeš otići dok ne budeš kazao gde nameravaš da dobiješ..."
<BR>&nbsp;&nbsp;&nbsp;&nbsp;&nbsp;Zvezda poče da se pretvara u novu.
<BR>&nbsp;&nbsp;&nbsp;&nbsp;&nbsp;Oni na to nisu mogli da budu pripremljeni.
<BR>&nbsp;&nbsp;&nbsp;&nbsp;&nbsp;U prvoj sekundi, slike oko njih preobratiše se iz tačaka u reflektore; svetlost je postajala sve bleštavija.
<BR>&nbsp;&nbsp;&nbsp;&nbsp;&nbsp;Rubi bi bačena na zid, rukama prekrivajući oči.
<BR>&nbsp;&nbsp;&nbsp;&nbsp;&nbsp;"Još je rano!" uzviknu truplo. "Nekoliko dana prerano..."
<BR>&nbsp;&nbsp;&nbsp;&nbsp;&nbsp;Lork pređe tri koraka preko prostorije, izvadi dva utikača iz rezervaara i pričvrsti ih na svoje članke. Treći utikač utaknu u svoju kičmenu utičnicu. Igra broda prolete kroz njega. Senzorni ulaz uđe. Njegovo viđenje sobe pokri slika noći. A noć je bila razbuktana vatra.
<BR>&nbsp;&nbsp;&nbsp;&nbsp;&nbsp;Preotevši kontrolu od kiborških spojnika, on zaokrenu Kakadua i usmeri ga prema čvoru svetlosti. Brod uroni: napred. Obe kamere usmeriše se prema njemu.
<BR>&nbsp;&nbsp;&nbsp;&nbsp;&nbsp;"Lorče, šta to radiš?" vrisnu Rubi.
<BR>&nbsp;&nbsp;&nbsp;&nbsp;&nbsp;"Zaustavi ga!" viknu truplo. "On nas vodi u sunce!"
<BR>&nbsp;&nbsp;&nbsp;&nbsp;&nbsp;Rubi skoči na Lorka, ščepa ga. Okrenuše se zajedno, posrnuše. Kabina i sunce napolju urezaše se u njegove oči kao dvostruka ekspozicija. Ona je dohvatila jednu petlju kabla, prebacila je oko njegovog vrata, uvrnula je i počela da ga davi. Omotač kabla utiskivao mu se u vrat. Stegnuo je jednu ruku oko nje, a drugom joj gurao lice. Ona zaropta, a glava joj pođe unazad (njegova ruka gurala ju je prema središtu svetlosti). Njena kosa kliznu i olabavi se; perika spade sa izgorelog skalpa. Ona je koristila mediko-aparat jedino da bi povratila zdravlje. Kozmetička plasti-koža kojom je obnovila lice, kidala se između njegovih prstiju. Tanki sloj gume povlačio se sa njenih zamrljanih i udubljenih obraza. Lork iznenada cimnu ruku. Dok je njeno upropašćeno lice vrištalo prema njemu kroz vatru, odbacio je njene ruke sa svog vrata i odgurnuo je. Rubi pođe unazad, saplete se o ogrtač, pade. On se okrenu upravo kad mehanička ruka izmahnu prema njemu sa tavanice.
<BR>&nbsp;&nbsp;&nbsp;&nbsp;&nbsp;On je uhvati.
<BR>&nbsp;&nbsp;&nbsp;&nbsp;&nbsp;Snaga joj je bila manja nego kod ljudske ruke. Držao ju je lako na rastojanju ispružene ruke, dok su prsti grabili iz pravca besneće zvezde. "Stoj!" prodera se. Istovremeno, isključi senzorni ulaz po čitavom brodu.
<BR>&nbsp;&nbsp;&nbsp;&nbsp;&nbsp;Ekrani posiveše.
<BR>&nbsp;&nbsp;&nbsp;&nbsp;&nbsp;Senzorni ulaz je već bio iskopčan sa svih šest kiborških spojnika broda.
<BR>&nbsp;&nbsp;&nbsp;&nbsp;&nbsp;Vatre se ugasiše u njegovim očima.
<BR>&nbsp;&nbsp;&nbsp;&nbsp;&nbsp;"Za ime boga, šta pokušavaš da učiniš, Lorče?"
<BR>&nbsp;&nbsp;&nbsp;&nbsp;&nbsp;"Da zaronim u pakao i upecam ilirion svojim golim rukama!"
<BR>&nbsp;&nbsp;&nbsp;&nbsp;&nbsp;"On je poludeo!" zavrišta truplo. "Rubi, on je poludeo! On nas ubija, Rubi! To on namerava - da nas pobije!"
<BR>&nbsp;&nbsp;&nbsp;&nbsp;&nbsp;"Da! Ubijam vas!" Lork odbaci ruku. Ona ščepa kabl koji je visio sa njegovog članka i cimnu utikač. Lork je ponovo zgrabi; brod se prope.
<BR>&nbsp;&nbsp;&nbsp;&nbsp;&nbsp;"Za ime boga, izvuci nas, Lorče!" zaplaka truplo. "Izvuci nas odavde!"
<BR>&nbsp;&nbsp;&nbsp;&nbsp;&nbsp;Brod ponovo poskoči. Veštačka gravitacija je trajala dovoljno dugo da tekućina načne površinu rezervoara, a zatim načini rupu na staklu dok se gravitacija ispravljala.
<BR>&nbsp;&nbsp;&nbsp;&nbsp;&nbsp;"Prekasno je", prašapta Lork. "Već smo uhvaćeni u gravitacioni kovitlac!"
<BR>&nbsp;&nbsp;&nbsp;&nbsp;&nbsp;"Zašio nam ovo činiš!"
<BR>&nbsp;&nbsp;&nbsp;&nbsp;&nbsp;"Samo da bih te ubio, Prinče." Lorkovo lice je plamtelo besom, dok ga smeh nije izmenio. "To je sve, Prinče! To je sve što sada hoću."
<BR>&nbsp;&nbsp;&nbsp;&nbsp;&nbsp;"Neću ponovo da umrem!" zavrišta truplo. "Neću da buknem kao kad insekt plane!"
<BR>&nbsp;&nbsp;&nbsp;&nbsp;&nbsp;"Bukneš?" Lorkovo lice se uvi oko ožiljka. "Oh, ne! To će biti sporo, sporije nego ranije. Bar deset, dvadeset minuta. Već postaje toplo, zar ne? Ali, neće biti nepadnošljivo još pet minuta." Ispod zlatnog odbleska, Lorkovo lice potamne. Pljuvačka mu je kvasila usne sa svakim suglasnikom. "Kuvaćeš se u svojoj tegli kao riba..." On prestade da trlja stomak pod prslukom. Pogledao je po kabini. "Šta ovde može da se zapali? Zavese? Je li tvoj pisaći sto od pravog drveta? I svi ovi papiri?"
<BR>&nbsp;&nbsp;&nbsp;&nbsp;&nbsp;Mehanička ruka trgnu se od Lorkove. Zanjiha se preko sobe. Prsti zgrabiše Rubi za ruku. "Ne, Rubi! Zaustavi ga! Ne daj mu da nas ubije!"
<BR>&nbsp;&nbsp;&nbsp;&nbsp;&nbsp;"Ti si u tekućini, Prinče, pa ćeš ih videti kako gore pre nego što ti umreš. Rubi, mesta na kojima si već izgorela neće moći da se znoje. Zato ćeš pre umreti. On će moći da te posmatra nekoliko trenutaka pre nego što njegove tekućine počnu da ključaju, guma da se svlači; plastika da se topi..."
<BR>&nbsp;&nbsp;&nbsp;&nbsp;&nbsp;"Ne!" Ruka se trgnu sa Rubine ruke, izmahnu preko prostorije i lupi o površinu rezervoara. "Kriminalče! Lopove, Gusaru! Ubico! Ubico! Ne...!"
<BR>&nbsp;&nbsp;&nbsp;&nbsp;&nbsp;Ruka je bila slabija nego što je bila na Tafitu.
<BR>&nbsp;&nbsp;&nbsp;&nbsp;&nbsp;I staklo je bilo slabije.
<BR>&nbsp;&nbsp;&nbsp;&nbsp;&nbsp;Staklo puče.
<BR>&nbsp;&nbsp;&nbsp;&nbsp;&nbsp;Hranljive tečnosti pljusnuše na Lorka kada je zateturao natrag natopljenim sandalama. Truplo u rezervoaru se zgrči, upleteno u cevi i žice.
<BR>&nbsp;&nbsp;&nbsp;&nbsp;&nbsp;Kamere divlje iskočiše iz žiže.
<BR>&nbsp;&nbsp;&nbsp;&nbsp;&nbsp;Ruka zveknu na mokre pločice poda.
<BR>&nbsp;&nbsp;&nbsp;&nbsp;&nbsp;Kad se prsti umiriše, Rubi vrisnu, pa vrisnu ponovo. Poletela je preko poda, uzverala se preko iskrzanog ruba stakla, dohvatila truplo, prigrlila ga, poljubila ga, vrisnula, pa ga ponova poljubila, njišući ga tamo-amo. Njen ogrtač potamneo je u bari.
<BR>&nbsp;&nbsp;&nbsp;&nbsp;&nbsp;Onda njen vrisak zamuknu. Ona ispusti telo, baci se na zid rezervoara, pa steže svoj vrat. Lice joj je duboko potamnelo ispod opekotina i uništene šminke. Lagano je kliznula na pod. Kada je stigla do dna, oči su joj bile zatvorene.
<BR>&nbsp;&nbsp;&nbsp;&nbsp;&nbsp;"Rubi...?" Da li se posekla verući se preko stakla ili nije, to nije bilo važno. To je učinio poljubac. Tako brzo posle ljutih opekotina, uprkos onome što je mediko-aparat mogao da učini, mora da je bila u hiperalergijskom stanju. Strani proteini iz Prinčeve hranljive tekućine prodrli su u njen sistem i prouzrokovali snažnu histominsku reakciju. Za nekoliko sekundi podlegla je anafilaktičkom šoku.
<BR>&nbsp;&nbsp;&nbsp;&nbsp;&nbsp;A Lork se smejao.
<BR>&nbsp;&nbsp;&nbsp;&nbsp;&nbsp;To je počelo kao premeštanje velikog kamenja u njegovim grudima. Zatim se otvorilo u puni zvuk, odbijajući se o visoke zidove potopljene kabine. Pobeda je bila smešna i užasna i njegova.
<BR>&nbsp;&nbsp;&nbsp;&nbsp;&nbsp;Duboko je udahnuo. Brod se talasao pod njegovim prstima. Još slep, terao je Crnog kakadua u vrelinu sunca.
<BR>&nbsp;&nbsp;&nbsp;&nbsp;&nbsp;Negde u brodu, jedan od kiborških spojnika je plakao...
<BR>
<BR>&nbsp;&nbsp;&nbsp;&nbsp;&nbsp;"Zvezda!" uzviknu Miš. "Pretvara se, u novu!"
<BR>&nbsp;&nbsp;&nbsp;&nbsp;&nbsp;Tijin glas prostreli kroz glavno strujno kolo:
<BR>&nbsp;&nbsp;&nbsp;&nbsp;&nbsp;"Odavde odlazimo! Odmah!"
<BR>&nbsp;&nbsp;&nbsp;&nbsp;&nbsp;"Ali, kapetane!" prodera se Ketin. "Pogledaj Crnog kakadua!"
<BR>&nbsp;&nbsp;&nbsp;&nbsp;&nbsp;"Kakadu, moj bože, on je..."
<BR>&nbsp;&nbsp;&nbsp;&nbsp;&nbsp;"...bože, pada prema..."
<BR>&nbsp;&nbsp;&nbsp;&nbsp;&nbsp;"...pada u..."
<BR>&nbsp;&nbsp;&nbsp;&nbsp;&nbsp;"...sunce!"
<BR>&nbsp;&nbsp;&nbsp;&nbsp;&nbsp;"Hajde, svi, krilca raširite. Ketine, krilca da raširiš rekla sam!"
<BR>&nbsp;&nbsp;&nbsp;&nbsp;&nbsp;"Bože..." dahtao je Ketin. "Oh, ne..."
<BR>&nbsp;&nbsp;&nbsp;&nbsp;&nbsp;"Previše sjajna je", odluči Tij. "Bez senzora idemo!"
<BR>&nbsp;&nbsp;&nbsp;&nbsp;&nbsp;Rok poče da se povlači.
<BR>&nbsp;&nbsp;&nbsp;&nbsp;&nbsp;"Oh, moj Bože! Oni... oni doista, doista padaju! Tako je sjajna! Oni će umreti! Sagoreće kao... oni padaju! Oh, bože, zaustavi ih! Neka neko nešto učini! Tamo je kapetan. Morate nešto da učinite!"
<BR>&nbsp;&nbsp;&nbsp;&nbsp;&nbsp;"Ketine!" viknu Miš. "Skini se sa senzora! Jesi li lud?"
<BR>&nbsp;&nbsp;&nbsp;&nbsp;&nbsp;"Oni se spuštaju! Ne! To je kao sjajna rupa u središtu svega! A oni padaju u nju. Oh, oni padaju. Padaju..."
<BR>&nbsp;&nbsp;&nbsp;&nbsp;&nbsp;"Ketine", vrisnu Miš. "Ketine, nemoj to da gledaš!"
<BR>&nbsp;&nbsp;&nbsp;&nbsp;&nbsp;"Raste, tako je sjajna... sjajna... sjajnija! Jedva ih vidim!"
<BR>&nbsp;&nbsp;&nbsp;&nbsp;&nbsp;"Ketine!" Miš se najednom seti, pa viknu: "Zar se ne sećaš Dena? Isključi svoj senzorni ulaz!"
<BR>&nbsp;&nbsp;&nbsp;&nbsp;&nbsp;"Ne! Ne, moram to da vidim! Sada urla. Rastresa čitavu noć! Možete pomirisati kako žeže; sažeže tamu. Ne mogu više da ih vidim... ne, eno ih!"
<BR>&nbsp;&nbsp;&nbsp;&nbsp;&nbsp;"Ketine, prestani!" Miš se uvijao pod Olgom. "Tij, isključi mu ulaz!"
<BR>&nbsp;&nbsp;&nbsp;&nbsp;&nbsp;"Ne mogu. Ja ovim brodom protiv gravitacije moram leteti. Ketine! Da isključiš senzor naređujem ti!"
<BR>&nbsp;&nbsp;&nbsp;&nbsp;&nbsp;"Niže... niže... Opet sam ih izgubio! Ne mogu više da ih vidim. Svetlost se sada menja u crvenu... Ne mogu..."
<BR>&nbsp;&nbsp;&nbsp;&nbsp;&nbsp;Miš oseti kako brod poče da se tetura kada Ketinovo krilce divlje zamlatara.
<BR>&nbsp;&nbsp;&nbsp;&nbsp;&nbsp;Onda Ketin vrisnu: "Ne vidim!" Vrisak postade jecaj: "Ništa ne vidim!"
<BR>&nbsp;&nbsp;&nbsp;&nbsp;&nbsp;Miš se skupi na divanu, s rukama preko očiju, tresući se.
<BR>&nbsp;&nbsp;&nbsp;&nbsp;&nbsp;"Miše!" viknu Tij. "Prokletstvo, jedno krilce, izgubili smo! Tvojim krilcem grabi!"
<BR>&nbsp;&nbsp;&nbsp;&nbsp;&nbsp;Miš sada zagrabi naslepo. Suze očajanja cedile su se između njegovih kapaka dok je slušao Ketinove jecaje.
<BR>&nbsp;&nbsp;&nbsp;&nbsp;&nbsp;Rok se podiže, a Crni kakadu potonu.
<BR>&nbsp;&nbsp;&nbsp;&nbsp;&nbsp;Bila je to nova.
<BR>
<BR>&nbsp;&nbsp;&nbsp;&nbsp;&nbsp;Poreklom od gusara, teturajući se slep u vatri, zovem se gusar, ubica, lopov.
<BR>&nbsp;&nbsp;&nbsp;&nbsp;&nbsp;Podnosim to.
<BR>&nbsp;&nbsp;&nbsp;&nbsp;&nbsp;Za trenutak ću pobrkati svoje nagrade i postati čovek koji je gurnuo Zmaja preko ruba sutrašnjice. Činjenica da je to moralo biti da bi se spasili Vlašići, ne umanjuje zločin. Oni koji imaju najveću moć moraju na kraju počiniti najveće prestupe. Ovde, na Crnom kakaduu za plamen sam daleko od večnosti. Rekao sam joj jednom da nismo bili udešeni za značaj. Niti za značajne smrti. (Postoji smrt čiji je jedini značaj odbrana haosa. A oni su mrtvi...) Takvi životi i takve smrti isključuju značaj, kriju krivicu od ubice, oholost od društveno korisnog junaka. Kako drugi zločinci podnose svoje zločine? Šuplji svetovi podižu svoju šuplju decu, koja rastu samo da bi se igrala ili tukla. Da li je to dovoljno za pobedu? Oborio sam jednu trećinu kosmosa da bih podigao drugu, a treću ostavio da se ljulja; a ne osećam nikakav greh. Tada mora da sam slobodan i zao. Pa, onda, slobodan sam, tugujem za njom svojim smehom. Miše, Ketine, vi koji možete govoriti otvoreno o mreži, koji od vas je više slep zato što nije posmatrao kako pobeđujem pod ovim suncem? Mogu da osetim kako se vatra penuša pored mene. Kao i ti, mrtvi Dene; ja ću ščepati zoru i veče, ali ću pobediti podne.
<BR>
<BR>&nbsp;&nbsp;&nbsp;&nbsp;&nbsp;Tama.
<BR>&nbsp;&nbsp;&nbsp;&nbsp;&nbsp;Tišina.
<BR>&nbsp;&nbsp;&nbsp;&nbsp;&nbsp;Ništa.
<BR>&nbsp;&nbsp;&nbsp;&nbsp;&nbsp;Onda misao uzdrhta:
<BR>&nbsp;&nbsp;&nbsp;&nbsp;&nbsp;"Mislim... dakle... jesam Ketin Kraford?" Borio se protiv te misli. Ali ta misao bila je on; on je bio ta misao. Nije bilo mesta na koje bi se usidrio.
<BR>&nbsp;&nbsp;&nbsp;&nbsp;&nbsp;Trepet.
<BR>&nbsp;&nbsp;&nbsp;&nbsp;&nbsp;Zveket. Miris kima.
<BR>&nbsp;&nbsp;&nbsp;&nbsp;&nbsp;Počinjalo je.
<BR>&nbsp;&nbsp;&nbsp;&nbsp;&nbsp;"Ne!" Grebao je natrag tamu. Uho njegovog razuma priseti se da je neko vrištao "Seti se Dena..." a oko razuma predstavi sebi olupinu koja posrće.
<BR>&nbsp;&nbsp;&nbsp;&nbsp;&nbsp;Još jedan zvuk, miris, treperenje iza njegovih očnih kapaka.
<BR>&nbsp;&nbsp;&nbsp;&nbsp;&nbsp;Borio se za svest u stravi bujice. Ali strah je ubrzao njegovo srce, a ubrzani puls hitnuo ga naviše, gde je veličanstvenost umiruće zvezde ležala očekujući ga.
<BR>&nbsp;&nbsp;&nbsp;&nbsp;&nbsp;San je u njemu bio ubijen.
<BR>&nbsp;&nbsp;&nbsp;&nbsp;&nbsp;Zadrža dah i otvori oči...
<BR>&nbsp;&nbsp;&nbsp;&nbsp;&nbsp;Pasteli su biserno iskričili pred njim. Visoki akordi odjekivali su blago jedni za drugim. Zatim kim, nana, sezam, onajz...
<BR>&nbsp;&nbsp;&nbsp;&nbsp;&nbsp;A iza boja, jedan lik.
<BR>&nbsp;&nbsp;&nbsp;&nbsp;&nbsp;"Miše?" prašapta Ketin i začudi se kako je jasno čuo svoj glas.
<BR>&nbsp;&nbsp;&nbsp;&nbsp;&nbsp;Miš skloni ruke sa sirinksa. Boja, miris i muzika prestadoše.
<BR>&nbsp;&nbsp;&nbsp;&nbsp;&nbsp;"Jesi li budan?" Miš je sedeo na prozorskom pragu, s ramenima i levom stranom lica osvetljenim bakrom. Nebo iza njega bilo je purpurno.
<BR>&nbsp;&nbsp;&nbsp;&nbsp;&nbsp;Ketin zatvori oči, gurnu glavu natrag u jastuk i nasmeši se. Osmeh se širio, sve više i više, razdvajajući se preko njegovih zuba, i najednom stiže do ivice suza. "Da." Opustio se i ponovo otvorio oči. "Da, budan sam." Pridigao se. "Gde se nalazimo? Je li ovo Alkanova stanica sa posadom?" Ali, kroz prozor se video pejzaž.
<BR>&nbsp;&nbsp;&nbsp;&nbsp;&nbsp;Miš siđe sa praga. "Mesec planete koja se zove Nova Brazilija."
<BR>&nbsp;&nbsp;&nbsp;&nbsp;&nbsp;Ketin je ustao iz viseće postelje i prišao prozoru. Iza filtera atmosfere, preko malog broja niskih zgrada, površina pokrivena crnim i sivim stenama prostirala se do lunarno bliskog horizonta. On udahnu hladni vazduh ispunjen ozonom, pa ponovo pogleda Miša. "Šta se desilo, Miše? Oh, Miše, mislio sam da ću se probuditi kao..."
<BR>&nbsp;&nbsp;&nbsp;&nbsp;&nbsp;"Den je svoje dobio na putu u sunce. Ti si svoje dobio dok smo se povlačili. Sve frekvencije bile su pomerene prema crvenom. Ultraljubičasta svetlost je ta koja odvaja retine i čini sve ono što se desilo Denu. Tij je na kraju ulučila priliku da isključi tvoj senzorski ulaz sa glavnih kontrola. Jedno vreme si doista bio slep, znaš. Doveli smo te do mediko-aparata čim smo bili u sigurnosti."
<BR>&nbsp;&nbsp;&nbsp;&nbsp;&nbsp;Ketin se namršti. "Pa, šta onda radimo ovde? Šta se tada desilo?"
<BR>&nbsp;&nbsp;&nbsp;&nbsp;&nbsp;"Ostali smo daleko, pored stanica sa ljudskam posadom i sa bezbednog rastojanja posmatrali vatromet. Trebalo je nešto manje od tri časa da bi dostigao najveću jačinu. Razgovarali smo sa alkanskom posadom, kad smo primili kapetanov signal sa Crnog kakadua. Tako smo projurili, prihvatili ga i oslobodili kiborške spojnike sa Kakadua."
<BR>&nbsp;&nbsp;&nbsp;&nbsp;&nbsp;"Prihvatili ga? Hoćeš da kažeš da je uspeo da izađe?"
<BR>&nbsp;&nbsp;&nbsp;&nbsp;&nbsp;"Aha. On je u drugoj prostoriji. Hoće da razgovara sa tobom."
<BR>&nbsp;&nbsp;&nbsp;&nbsp;&nbsp;"Nije nas obmanuo da brodovi ulaze u novu i izlaze s druge strane?" Krenuli su prema vratima.
<BR>&nbsp;&nbsp;&nbsp;&nbsp;&nbsp;Napolju, prošli su niz hodnika sa staklenim zidom okrenutim prema izlomljenom mesecu. Ketin se izgubio u divnom razmišljanju o kršu kad Miš reče: "Ovde."
<BR>&nbsp;&nbsp;&nbsp;&nbsp;&nbsp;Oni otvoriše vrata.
<BR>&nbsp;&nbsp;&nbsp;&nbsp;&nbsp;Prasak svetlosti udari preko Lorkovog lica. "Ko je tamo?"
<BR>&nbsp;&nbsp;&nbsp;&nbsp;&nbsp;Ketin upita: "Kapetane?"
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Kapetane Von Rej?"
<BR>&nbsp;&nbsp;&nbsp;&nbsp;&nbsp;"...Ketine?" Njegovi prsti čvrsto obuhvatiše ručice stolice. Žute oči se zapiljiše, poskačiše; poskočiše, zapiljiše.
<BR>&nbsp;&nbsp;&nbsp;&nbsp;&nbsp;"Kapetane, šta...?" Ketinovo lice se nabora. Suzbijao je paniku, prinuđujući lice da se opusti.
<BR>&nbsp;&nbsp;&nbsp;&nbsp;&nbsp;"Rekao sam Mišu da te dovede da me vidiš kad se pridigneš. Ti si... ti si u redu, Dobro." Patnja raširi raskinuto tkivo, a zatim se pokoleba. Za trenutak, bila je to agonija.
<BR>&nbsp;&nbsp;&nbsp;&nbsp;&nbsp;Ketin zadrža dah.
<BR>&nbsp;&nbsp;&nbsp;&nbsp;&nbsp;"l ti si pokušao da gledaš. Drago mi je. Uvek sam mislio da ćeš razumeti."
<BR>&nbsp;&nbsp;&nbsp;&nbsp;&nbsp;"Vi... pali ste u sunce, kapetane?"
<BR>&nbsp;&nbsp;&nbsp;&nbsp;&nbsp;Lork klimnu glavom.
<BR>&nbsp;&nbsp;&nbsp;&nbsp;&nbsp;"Ali kako ste izašli?"
<BR>&nbsp;&nbsp;&nbsp;&nbsp;&nbsp;Lork pritisnu glavu na naslon stolice. Tamna koža, crvena kosa prošarana žutim, njegove neusredsređene oči - to su bile jedine boje u prostoriji. "Šta? Izašao, kažeš?" On prasnu u smeh. "To je sada javna tajna. Kako sam izašao?" Mišić zadrhta na olupini vilice. "Sunce..." Lork podiže jednu ruku; prsti kao da su podupirali zamišljenu sferu, "...ono se okreće, kao, kao neki mesec. Sa nečim kao što je masa zvezde, rotacija znači neverovatnu centrifugalnu silu koja materjal potiskuje napolje na ekvatoru. Na kraju nagomilavanja teških materijala na površini, kada zvezda postane nova, sve pada unutra, prema središtu." Njegovi prsti počeše da drhte. "Usled rotacije, materijal na polovima pada, brže nego materijal na ekvatoru." On ponovo stegnu ručicu stolice. "U toku nekoliko sekundi pošto nova nastane, više nemaš sferu, nego..."
<BR>&nbsp;&nbsp;&nbsp;&nbsp;&nbsp;"Torus!"
<BR>&nbsp;&nbsp;&nbsp;&nbsp;&nbsp;Bore prekriše Lorkovo lice. Glava mu se trgnu u stranu, kao da pokušava da izbegne jaku svetlost. Onda se uništene crte vratiše na mesto. "Jesi li rekao torus? Torus? Da. To sunce je postalo krofna sa rupom dovoljno velikom da se ispuni; sa dva Jupitera, jednim pored drugog."
<BR>&nbsp;&nbsp;&nbsp;&nbsp;&nbsp;"Ali, Alkan izbliza proučava nove već gotovo čitavo stoleće! Zašto oni nisu znali?"
<BR>&nbsp;&nbsp;&nbsp;&nbsp;&nbsp;"Premeštanje materije u potpunosti se vrši prema središtu sunca. Pomeranje energije u potpunosti ide napolje. Gravitaciono pomeranje sve povlači prema rupi; premeštanje energije održava temperaturu u rupi toliko hladnom kolika je na površini neke zvezde crvenog džina - podosta ispod tri stotine stepeni Celzijusa."
<BR>&nbsp;&nbsp;&nbsp;&nbsp;&nbsp;Mada je soba bila sveža, Ketin ugleda kako na hrbatu Lorkovog čela počinje da izbija znoj.
<BR>&nbsp;&nbsp;&nbsp;&nbsp;&nbsp;"Topološki produžetak torusa te veličine - korona, koja je bila jedino što su alkanske stanice mogle da vide - gotovo je istovetna sa sferom. Premda je ona velika u poređenju sa energetskom loptom; rupu bi bilo prilično teško naći ukoliko ne znaš gde se nalazi... ili slucajno u nju ne upadneš." Na ručici stolice, prsti se najednom zgrčiše, zadrhtaše. "Ilirion..."
<BR>&nbsp;&nbsp;&nbsp;&nbsp;&nbsp;"Vi... vi ste našli ilirion, kapetane?"
<BR>&nbsp;&nbsp;&nbsp;&nbsp;&nbsp;Ponovo Lork podiže ruku ispred lica, ovog puta u obliku pesnice. Nastojao je da usredsredi pogled na nju. Drugom rukom pokušavao je da je uhvati, promaši je, pa pokuša opet, sasvim neuspešno, pa ponovo; otvoreni prsti prikleštiše zatvorene. Udvostručena pesnica drhtala je kao kod paralize.
<BR>&nbsp;&nbsp;&nbsp;&nbsp;&nbsp;"Sedam tona! Jedini materijali dovoljno gusti da dospeju u središte rupe su elementi sa atomskom težinom preko 300. Ilirion. On tamo slobodno plovi, za svakog ko hoće da uđe i pokupi ga. Uleti svojim brodom, pogledaj naokolo da vidiš gde se nalazi, pa ga pokupi svojim projektorskim krilcima. On se prikuplja na čvorićima tvojih projektora Ilirion - gotovo apsolutno čist." Ruke mu se razdvojiše. "Jednostavno... produži senzorni ulaz, pa gledaj da vidiš gde se nalazi." Spustio je lice. "Ona tamo leži; njeno lice... njeno lice je začuđujuća ruševina u središtu pakla. A ja sam zamahnuo sa svojih sedam ruku preko zaslepljujućeg dana da bih uhvatio komadiće pakla koji su plovili okolo..." Ponovo podiže glavu. "Postoji jedan rudnik iliriona na Novoj Bražiliji..." Izvan prozora išarana planeta visila je ogromna na nebu. "Ovde imaju opremu za rukovanje s pošiljkama iliriona. Ali, trebalo je da vidiš njihova lica kada smo uneli naših sedam tona, hej, Miše?" Opet se glasno nasmeja. "Je li tačno, Miše? Rekao si mi kako su izgledali, je l' da?... Miše?"
<BR>&nbsp;&nbsp;&nbsp;&nbsp;&nbsp;"Tačno, kapetane."
<BR>&nbsp;&nbsp;&nbsp;&nbsp;&nbsp;Lork klimnu glavom, pa duboko uzdahnu. "Ketine, Miše, vaš posao je obavljen. Dobili ste vaše isprave za odlazak. Brodovi odavde polaze redovno. Nećete imati nikakvih poteškoća da se ukrcate na neki drugi."
<BR>&nbsp;&nbsp;&nbsp;&nbsp;&nbsp;"Kapetane", usudi se Ketin, "šta vi nameravate?"
<BR>&nbsp;&nbsp;&nbsp;&nbsp;&nbsp;"Na Novoj Braziliji postoji dom u kome sam proveo divno doba kad sam bio dečak. Tamo se vraćam... da čekam."
<BR>&nbsp;&nbsp;&nbsp;&nbsp;&nbsp;"Zar ne postoji nešto što možete da učinite, kapetane? Pogledao sam i..."
<BR>&nbsp;&nbsp;&nbsp;&nbsp;&nbsp;"Šta? Govori glasnije."
<BR>&nbsp;&nbsp;&nbsp;&nbsp;&nbsp;"Rekoh, ja sam dobro, a i ja sam gledao!" Ketinov glas je zvučao slomljeno.
<BR>&nbsp;&nbsp;&nbsp;&nbsp;&nbsp;"Ti si gledao odlazeći. Ja sam gledao tražeći središte. Nervni poremećaj išao je sve do mozga. Neurokongruencija." On zatrese glavom. "Miše, Ketine; neka je Ešton Klark sa vama."
<BR>&nbsp;&nbsp;&nbsp;&nbsp;&nbsp;"Ali, kapetane..."
<BR>&nbsp;&nbsp;&nbsp;&nbsp;&nbsp;"Ešton Klark."
<BR>&nbsp;&nbsp;&nbsp;&nbsp;&nbsp;Ketin pogleda Miša, pa ponovo u kapetana. Miš se igrao kaišem svoje torbe. Onda pogleda uvis. Trenutak kasnije, okrenuli su se i napustili zamračenu prostoriju.
<BR>
<BR>&nbsp;&nbsp;&nbsp;&nbsp;&nbsp;Napolju, još jednam su bacili pogled na mesečev pejzaž.
<BR>&nbsp;&nbsp;&nbsp;&nbsp;&nbsp;"Tako", razmišljao je Ketin glasno. "Von Rej ga je stekao, a Princ i Rubi nisu."
<BR>&nbsp;&nbsp;&nbsp;&nbsp;&nbsp;"Oni su mrtvi. Kapetan je rekao da ih je ubio."
<BR>&nbsp;&nbsp;&nbsp;&nbsp;&nbsp;"Oh." Ketin pogleda pejzaž. Posle nekog vremena reče: "Sedam tona iliriona, i ravnoteža počinje da se menja. Zmaj zalazi, dok se Vlašići podižu. Spoljne naseobine će pretrpeti izvesne promene. Zahvaljujući Eštonu Klarku, seoba radnika danas nije više tako teška. Ipak, biće problema. Gde su Linseos i Idas?"
<BR>&nbsp;&nbsp;&nbsp;&nbsp;&nbsp;"Već su otišli. Dobili su zvezdogram od svog brata, pa su otišli da ga vide, pošto su bili ovde, u Spoljnim naseobinama."
<BR>&nbsp;&nbsp;&nbsp;&nbsp;&nbsp;"Tobijasa?"
<BR>&nbsp;&nbsp;&nbsp;&nbsp;&nbsp;"Baš tako."
<BR>&nbsp;&nbsp;&nbsp;&nbsp;&nbsp;"Jadni blizanci. Jadne trojke. Kada ilirion stigne i počnu promene..." Ketin puče prstima. "Nema više 'blaženstva'." Pogleda uvis, ka nebu, gotovo bez zvezda.
<BR>&nbsp;&nbsp;&nbsp;&nbsp;&nbsp;"Nalazimo se u momentu stvaranja istorije, Miše."
<BR>&nbsp;&nbsp;&nbsp;&nbsp;&nbsp;Miš iskopa vosak iz uha noktom malog prsta. Njegova minđuša je blistala. "Aha. To sam i ja mislio."
<BR>&nbsp;&nbsp;&nbsp;&nbsp;&nbsp;"Šta ćeš sada da radiš?"
<BR>&nbsp;&nbsp;&nbsp;&nbsp;&nbsp;Miš slegnu ramenima. "Doista ne znam. Zato sam zamolio Tij da mi pročita tarot."
<BR>&nbsp;&nbsp;&nbsp;&nbsp;&nbsp;Ketin podiže obrve.
<BR>&nbsp;&nbsp;&nbsp;&nbsp;&nbsp;"Ona i Sebastijan su sada dole. Njihovi ljubimci slobodno lete oko šanka. Poplašili su sve goste i gotovo sve razjurili." Promuklo se nasmeja. "Trebalo je da vidiš. Ubrzo pošto smire vlasnika, doći će da mi čitaju karte. Verovatno ću dobiti novi posao kao spojnik. Sada više nema razloga da se mnogo misli o rudnicima." Prstima stegnu kožnu torbu pod rukom. "Ima još puno šta da se vidi, mnogo šta da sviram. Možda bismo ti i ja mogli još neko vreme da se družimo, da odemo na isti brod. Ponekad si pakleno nezgodan. Ali, nisi mi ni upola nesimpatičan kao drugi ljudi. Kakvi su tvoji planovi?"
<BR>&nbsp;&nbsp;&nbsp;&nbsp;&nbsp;"Doista nisam imao vremena da o njima razmislim." On proturi ruke ispod kaiša i spusti glavu.
<BR>&nbsp;&nbsp;&nbsp;&nbsp;&nbsp;"Šta to radiš?"
<BR>&nbsp;&nbsp;&nbsp;&nbsp;&nbsp;"Razmišljam."
<BR>&nbsp;&nbsp;&nbsp;&nbsp;&nbsp;"O čemu?"
<BR>&nbsp;&nbsp;&nbsp;&nbsp;&nbsp;"O tome da se nalazimo ovde, na savršeno dobrom mesecu; da sam upravo završio posao i da za neko vreme neću imati nikakvih briga. Zašto da ne sednem i ne počnem ozbiljno da radim na svom romanu?" Pogleda naviše. "Ali, znaš, Miše, ja stvarno ne znam da li zaista želim da napišem knjigu."
<BR>&nbsp;&nbsp;&nbsp;&nbsp;&nbsp;"Ha?"
<BR>&nbsp;&nbsp;&nbsp;&nbsp;&nbsp;"Kada sam gledao novu... ne, posle toga, neposredno pre nego što sam se probudio i pomislio da moram provesti ostatak života sa naočnjacima, sa utičnicama za uši i nos, dok sam bučno ludio, shvatio sam koliko mnogo nisam gledao, koliko mnogo nisam slušao, mirisao, kušao... koliko malo znam o osnovnim elementima života koje ti imaš doslovce na vrhovima prstiju. A onda kapetan..."
<BR>&nbsp;&nbsp;&nbsp;&nbsp;&nbsp;"Do đavola", reče Miš. Prstima bose noge skidao je prašinu sa čizme. "I posle toliko posla koji si na njoj obavio, nećeš je napisati?"
<BR>&nbsp;&nbsp;&nbsp;&nbsp;&nbsp;"Miše, želeo bih. Međutim, i dalje nemam temu. A upravo sam se pripremio da pođem i potražim neku. Sada sam samo bistar momak koji ima mnogo šta da kaže i bezmalo ništa nema da kaže."
<BR>&nbsp;&nbsp;&nbsp;&nbsp;&nbsp;"To je samo izgovor", progunđa Miš. "Šta je sa kapetanom i Rokom? A rekao si da nameravaš da pišeš o meni. U redu, hajde. Piši o sebi. Piši o blizancima. Zar stvarno misliš da će te tužiti sudu? Biće im drago, obojici. Ja želim da pišeš o tome, Ketine. Možda neču biti u stanju da to čitam, ali ću sigurno slušati ako mi budeš čitao."
<BR>&nbsp;&nbsp;&nbsp;&nbsp;&nbsp;"Stvarno bi slušao?"
<BR>&nbsp;&nbsp;&nbsp;&nbsp;&nbsp;"Sigurno. Posle svega što si u to dosad uložio; ako sada ne nastaviš, uopšte nećeš biti srećan."
<BR>&nbsp;&nbsp;&nbsp;&nbsp;&nbsp;"Miše, dovodiš me u iskušenje. Godinama već ništa drugo nisam želeo da činim." Ketin se nasmeja. "Ne, Miše. Još sam previše mislilac. Ovo poslednje putovanje Roka? Previše sam svestan svih arhetipskih shema koje sledi. Mogu sada sebi da zamislim kako skrećem na neku alegorijsku potragu za gralom. To je jedini način na koji mogu da se odnosim prema tome, krijući u tome sve vrste mističnog simbolizma. Sećaš li se svih onih pisaca koji su umrli pre nego što su završili svoje priče o gralu?"
<BR>&nbsp;&nbsp;&nbsp;&nbsp;&nbsp;"O Ketine, to je gomila besmislica. Moraš to da napišeš!"
<BR>&nbsp;&nbsp;&nbsp;&nbsp;&nbsp;"Besmislica kao tarot? Ne, Miše, strahovao bih za svoj život kada bih takvo nešto preduzeo." Ponovo pogleda pejzaž. Mesec, koji je njemu bio tako znan, za trenutak ga je pomirio sa svim neznanim. "Želim to. Doista. Mada ću već od početka morati da se borim sa mnogim nevoljama, Miše. Možda bih mogao. Ali, ne verujem. Jedini način da sebe sačuvam od nevolja, verujem, jeste da napustim to pre nego što završim poslednje..."
<BR>
<BR>&nbsp;&nbsp;&nbsp;&nbsp;&nbsp;Atina, jula 1966.
<BR>&nbsp;&nbsp;&nbsp;&nbsp;&nbsp;Njujork, maja 1967.
</P></TD></TR></TABLE>
</CENTER>
</BODY>
</HTML>
