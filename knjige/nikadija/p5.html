<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>5. TRANZISTORSKI ENTITET
<P>&nbsp;&nbsp;&nbsp;&nbsp;&nbsp;I kada bi mozak bio toliko jednostavan da možemo da ga shvatimo, bili bismo toliko glupi da to ne uzmognemo.
<BR>
<BR>&nbsp;&nbsp;&nbsp;&nbsp;&nbsp;Lajal Votskon, eshatolog iz Veka Holokausta
<BR>
<BR>&nbsp;&nbsp;&nbsp;&nbsp;&nbsp;Negde je zapisano da je prvi čovek, Gilgameš, čuo jedan glas u sebi i pomislio da je to glas Božji. Čuo sam glasove koji su mi odzvanjali u unutrašnjem uhu i pomislio da sam poludeo od straha pred Beskonačnim Drvetom.
<BR>&nbsp;&nbsp;&nbsp;&nbsp;&nbsp;Zašto?
<BR>&nbsp;&nbsp;&nbsp;&nbsp;&nbsp;Znak je pomućenog uma kad čovek čuje glasove koji nisu nastali ni na čijim usnama već iz njegove vlastite usamljenosti i čežnje. Ukoliko, naravno, nije u pitanju glas njegovog broda, koji mu stimuliše slušne nerve, a oni prenose zvuke pravo u njegov mozak.
<BR>&nbsp;&nbsp;&nbsp;&nbsp;&nbsp;Zašto se čovek...?
<BR>&nbsp;&nbsp;&nbsp;&nbsp;&nbsp;Ali brodski računar nema slobodnu volju; ne može da izabere kojim će rečima i tonom glasa govoriti u umu pilota. Može samo da primi signale iz nekog drugog brodskog računara i da ih prevede u reči, ali nije programiran da stvara vlastite signale.
<BR>&nbsp;&nbsp;&nbsp;&nbsp;&nbsp;Zašto se čovek rađa?
<BR>&nbsp;&nbsp;&nbsp;&nbsp;&nbsp;Znao sam da moj brodski računar ne prima signale sa nekog drugog broda brzinom svetlosti, jer je prenošenje signala kroz mnogostrukost bilo nemoguće. Moguće je, rekao sam samome sebi, da je neka od neurologika mog broda oslabila i umrla. U tom slučaju je moj brod lud, a i ja ću to biti dokle god ostanem povezan s njim.
<BR>&nbsp;&nbsp;&nbsp;&nbsp;&nbsp;Zašto se čovek rađa u samoobmani i laži?
<BR>&nbsp;&nbsp;&nbsp;&nbsp;&nbsp;Nije mi se dopalo kad je brod počeo da ponavlja moje najdublje misli, a sada sam se bukvalno prepao kada je stao da izgovara glasove, napravivši pravu papazjaniju od mrtvih jezika Stare Zemlje. Neke od tih jezika sam mogao da razumem blagodareći svom učenju da čitam; drugi su mi bili isto onako strani kao što je i jezik mirisa koji upotrebljavaju Prijateljice ljudi stran ljudskim bićima.
<BR>&nbsp;&nbsp;&nbsp;&nbsp;&nbsp;Shalom, Instrumentum Vocale, la ilaha il ALLAH tat tvam asi, n'est-ce pas, kodomo-ga, wakiramasu? Hai, and thereto hadde he riden, no man ferre, poi s'ascose nel foco che gli affina which he called the stars of the Solid State Entity und so wir betreten, feure-trunken - Ahnest du den Schopfer? To sam ja, Malori Ringes.
<BR>&nbsp;&nbsp;&nbsp;&nbsp;&nbsp;Tako dakle, pomislio sam, to je ludilo, kad samog sebe pozdravljam kao oruđe s glasom, kad govorim o ulaženju u Entitet 'opijen vatrom', ma šta to moglo značiti. Prepoznao sam sintagmu Ahnest du den Schopfer? To je bio stih jedne pesme napisane na starom gornjonemačkom, koji je značio nešto nalik na 'Spoznaješ li svog tvorca?' Ja sam 'spoznavao' da smo i brod i ja potpuno sišli s uma - ili to, ili ja zaista primam signal kroz zakrivljenu mnogostrukost Entiteta. A onda sam začuo:
<BR>
<BR>&nbsp;&nbsp;&nbsp;&nbsp;&nbsp;Ako si rođen za prizore čudne,
<BR>&nbsp;&nbsp;&nbsp;&nbsp;&nbsp;Stvari nevidljive da vidiš,
<BR>&nbsp;&nbsp;&nbsp;&nbsp;&nbsp;Jaši deset hiljada dana i noći,
<BR>&nbsp;&nbsp;&nbsp;&nbsp;&nbsp;Dok ti starost sedinom ne osneži kose.
<BR>
<BR>&nbsp;&nbsp;&nbsp;&nbsp;&nbsp;Tako, dakle, Entitet voli staru poeziju. Ako je zaista neki signal poslat kroz mnogostrukost, pomislio sam, on mora da dolazi od Njega. Glasovi su stali da se moduliraju i rezoniraju pretvorivši se u jedan jedini glas. Na izvesni način, to je bio ženski glas, istovremeno i zavodljiv i usamljen, božanski i tužan. Bio je to glas koji nije bio siguran da će biti shvaćen. Slušajući kako tim predivnim glasom odzvanjaju mrtvi jezici Stare Zemlje, počeo sam da nagađam da Ona pravi opite ne bi li otkrila koji je moj maternji jezik. Ali posumnjao sam u tu misao istog časa kad mi je pala na um. Možda to ja isuviše žarko želim da razgovaram s Njom; možda sam to samo ja koji govorim sa samim sobom.
<BR>&nbsp;&nbsp;&nbsp;&nbsp;&nbsp;Ne, Malori, govoriš sa mnom.
<BR>&nbsp;&nbsp;&nbsp;&nbsp;&nbsp;- Ali ja uopšte ne govorim; ja mislim.
<BR>&nbsp;&nbsp;&nbsp;&nbsp;&nbsp;Nemoj laskati sebi da je ono što se dešava u tvom umu istinsko mišljenje.
<BR>&nbsp;&nbsp;&nbsp;&nbsp;&nbsp;- Kako možeš da mi čitaš misli... moj um, kad već tako kažeš?
<BR>&nbsp;&nbsp;&nbsp;&nbsp;&nbsp;Ti si u meni, i ja sam u tebi. Jin i Jang, Lingam i Joni, unutra i napolje. Ja sam Entitet, ali nisam tranzistorski. Ne baš uvek.
<BR>&nbsp;&nbsp;&nbsp;&nbsp;&nbsp;- Šta si ti?
<BR>&nbsp;&nbsp;&nbsp;&nbsp;&nbsp;Ja sam zanos; ja sam munja; ja sam vatra tvog pročišćenja.
<BR>&nbsp;&nbsp;&nbsp;&nbsp;&nbsp;- Ne razumem.
<BR>&nbsp;&nbsp;&nbsp;&nbsp;&nbsp;Ti si čovek. Zaista ti kažem, čovek je zagađen potok. Šta si učinio da bi se pročistio?
<BR>&nbsp;&nbsp;&nbsp;&nbsp;&nbsp;Tako dakle, pomislio sam. Ja sam goreo od želje da upoznam jedno više biće, a Ona mi govori u zagonetkama. Hitro sam skrenuo misli sa mnogostrukosti i Beskonačnog Drveta. Ispitao sam neurologike svoga broda. Bile su žive i zdrave i nigde nisam mogao da pronađem izvorište Entitetovih signala.
<BR>&nbsp;&nbsp;&nbsp;&nbsp;&nbsp;Nema signala, onako kako ih ti shvataš. Samo opažaja i dodira: ja gledam u električno polje logika tvoga broda, pa posegnem i ispremeštam elektrone da bih promenila hologram. Tako tvoj računar misli mojim mislima i mojim glasom napaja tvoj mozak. Mogla bih i neposredno da ti dodirnem mozak, ali to bi te uplašilo.
<BR>&nbsp;&nbsp;&nbsp;&nbsp;&nbsp;Da, da, bi. Već sam bio dovoljno uplašen. Nisam želeo još i da mi nešto vazemaljsko 'ispremešta' elektrone u mozgu, da me ispuni svojim slikama i zvucima, da me natera da vidim, čujem, dodirujem i mirišem stvari koje ne postoje, da mi izmeni vlastito opažanje stvarnosti. S tom mišlju pojavi se jedna mnogo uznemirenija: šta ako mi Entitet već premešta elektrone u mozgu? Možda samo želi da mislim da glas koji čujem dolazi iz računara? Nisam znao šta da mislim. A da li ja to zaista mislim svoje vlastite misli? Ili se to možda Entiet poigrava sa mnom, navodi me da sumnjam u to da li mislim svoje vlastite misli? Ili još gore, šta ako je sve ovo košmar i ludilo? Možda mi se brod već raspao; možda upravo doživljavam onaj poslednji trenutak pred smrt, a Entitet je - ko zna iz kojih razloga - dopro do mog mozga i u njemu stvorio privid razumnog života. Možda sam već mrtav, ili samo samnjam; možda sam ja - ma šta to 'ja' bilo - isključivo stvorenje iz sna Entitetovog? Naravno, svako ima takve misli i strahovanja, ali je malo onih kojima se boginja obraća. Kad sam pomislio da mi se Ona nalazi u umu, zavrtelo mi se u glavi od osećanja da gubim svoje sebstvo. Stomak mi je goreo od gađenja pri pomisli da nemam svoju slobodnu volju. Bio je to užasan trenutak. Pomislio sam da je svemir strašno nesigurno mesto, u kojem mogu biti siguran samo u jedno: da u carstvu svoga uma ne želim da mi ničije druge misli osim mojih vlastitih menjaju mišljenje.
<BR>&nbsp;&nbsp;&nbsp;&nbsp;&nbsp;Zato što sam bio pun straha i sumnje, Entitet je objasnio kako manipuliše materijom kroz slojeve mnogostrukosti. Ali ja sam shvatao samo nešto malo fizike, samo najprostije pojmove. Entitet je bio stvorio novu matematiku da njome opiše zakrivljenost i potku vremeprostora. Bio sam u stanju da shvatim njenu teoriju međusobne povezanosti onoliko koliko bi jedan crv shvatio prikaz različitih stupnjeva beskonačnosti. Pre mnogo godina, naravno, mehaničari su istražili paradokse kvantne mehanike. Na primer, dokazali su da između dva fotona u jednom paru postoji fundamentalna veza, bez obzira na to koliko su te dve čestice daleko jedna od druge u stvarnom prostoru. Ako dva fotona odlete iz jednog svetlosnog izvora u dva suprotna kraja vaseljene, svaki će od njih sigurno 'znati' atribute svoga blizanca, kao što su ubrzanje ili polarizacija, bez obzira na to koliko bili razdvojeni. I znaće to trenutno, kao da svaki od njih trenutno 'pamti' da treba da bude polarizovan horizontalno, a ne gore i dole. Na osnovu tog otkrića mehaničari su postavili teoriju da je moguće prenositi informacije brže od svetlosti, iako, na svoju sramotu, nikada u tome nisu uspeli. Izgleda da je Ona znala ne samo kako će saobraćati, već i kako da trenutno dodirne čestice i upravlja njima kroz prostranstva vaseljene. Kako Ona to radi, ni dan danas mi nije jasno.
<BR>&nbsp;&nbsp;&nbsp;&nbsp;&nbsp;- Ne razumem tvoju definiciju korespondentnog prostora; da li je on izomorfan sa onim što nazivamo Lavi prostor? Nije mi jasno... samo kad bih imao više vremena!
<BR>&nbsp;&nbsp;&nbsp;&nbsp;&nbsp;U početku vremena sve čestice u vaseljeni bile su zbijene u jednu jedinu tačku; sve su čestice bile kao jedna, u jednostrukosti.
<BR>&nbsp;&nbsp;&nbsp;&nbsp;&nbsp;- I ne mogu da zapamtim derivaciju tvoje jednačine polja. Mora da je...
<BR>&nbsp;&nbsp;&nbsp;&nbsp;&nbsp;Pamćenje je sve. Sve čestice pamte trenutak kad je jednostrukost eksplodirala i kada se rodila vaseljena. U izvesnom smislu, vaseljena i nije ništa drugo sem pamćenja.
<BR>&nbsp;&nbsp;&nbsp;&nbsp;&nbsp;- U tom slučaju korespondencije su superluminalne? Sistem korespondencija kolabira? Sto puta sam pokušavao to da dokažem ali...
<BR>&nbsp;&nbsp;&nbsp;&nbsp;&nbsp;Sve je u vaseljeni istkano od jednog jedinog superluminalnog tkanja. Tat tvam asi, i ti si to.
<BR>&nbsp;&nbsp;&nbsp;&nbsp;&nbsp;- Ne razumem.
<BR>&nbsp;&nbsp;&nbsp;&nbsp;&nbsp;Nisi zato ovde da razumeš.
<BR>&nbsp;&nbsp;&nbsp;&nbsp;&nbsp;- Pa, šta misliš, zašto sam prešao pola galaksije?
<BR>&nbsp;&nbsp;&nbsp;&nbsp;&nbsp;Ovde si da klečiš.
<BR>&nbsp;&nbsp;&nbsp;&nbsp;&nbsp;- Molim?
<BR>&nbsp;&nbsp;&nbsp;&nbsp;&nbsp;Ovde si da klečiš - to su reči iz jedne stare pesme. Znaš li tu pesmu?
<BR>&nbsp;&nbsp;&nbsp;&nbsp;&nbsp;- Ne, ne znam. Naravno.
<BR>&nbsp;&nbsp;&nbsp;&nbsp;&nbsp;Ahhh, šteta. Onda si možda ovde da umreš, ne samo da klečiš.
<BR>&nbsp;&nbsp;&nbsp;&nbsp;&nbsp;- Umreću u Beskonačnom Drvetu; ne postoji mapa puteva koji vode iz Beskonačnog Drveta.
<BR>&nbsp;&nbsp;&nbsp;&nbsp;&nbsp;Drugih je bilo pre tebe; drugi su se takođe izgubili u Drvetu.
<BR>&nbsp;&nbsp;&nbsp;&nbsp;&nbsp;- Drugi?
<BR>&nbsp;&nbsp;&nbsp;&nbsp;&nbsp;Boginjin glas odjednom postade tanak i milozvučan, kao u male devojčice. Nalik na muziku flaute, sledeće reči se prosuše u moj mozak:
<BR>
<BR>&nbsp;&nbsp;&nbsp;&nbsp;&nbsp;Svi otidoše u svet svetlosti!
<BR>&nbsp;&nbsp;&nbsp;&nbsp;&nbsp;Samo ja ostadoh da oklevam tu;
<BR>&nbsp;&nbsp;&nbsp;&nbsp;&nbsp;Sećanje na njih je svetlo i krasno
<BR>&nbsp;&nbsp;&nbsp;&nbsp;&nbsp;I sumorne mi misli razgoni.
<BR>
<BR>&nbsp;&nbsp;&nbsp;&nbsp;&nbsp;Moraš umreti. To znaš i sam, duboko u sebi. Ne boj se.
<BR>&nbsp;&nbsp;&nbsp;&nbsp;&nbsp;- Dobro, piloti ginu - tako svi kažu. Ne bojim se.
<BR>&nbsp;&nbsp;&nbsp;&nbsp;&nbsp;Žao mi je što se bojiš. Tako je bilo i sa drugima.
<BR>&nbsp;&nbsp;&nbsp;&nbsp;&nbsp;- Kojim drugima?
<BR>&nbsp;&nbsp;&nbsp;&nbsp;&nbsp;Osam pilota tvoga Reda pokušalo je da prodre u moje mozgove: Vincent li Taut, Erendira Ede i Aleksandravondila, Iši Moku, Rikardo Lavi, Džemi Floutou i Atara od Crnog Meseca. I Džon Penhalegon, onaj koga zovete Tiho.
<BR>&nbsp;&nbsp;&nbsp;&nbsp;&nbsp;- Znači, ti si ih ubila?
<BR>&nbsp;&nbsp;&nbsp;&nbsp;&nbsp;Šta ti znaš o ubijanju? Kao što ostriga, da bi se zaštitila, oblaže zrno peska koje joj smeta slojem po slojem bisera, tako sam i ja zatvorila te pilote, sve osim jednog, u ogranke Drveta Odluke.
<BR>&nbsp;&nbsp;&nbsp;&nbsp;&nbsp;- Šta je ostriga?
<BR>&nbsp;&nbsp;&nbsp;&nbsp;&nbsp;Entitet posegnu u memoriju mog računara i stavi u nju sliku, izgraviranu svetlošću i njen dodir i miris. Pomoću te zabranjene telepatije - zabranjene nama, pilotima - doživeo sam njen pojam ostrige. U svome umu video sam meko, ljigavo stvorenjce, koje se štitilo ljušturom u obliku dva kapka koje je moglo da se otvara i zatvara kako mu se prohte. Prsti mi se sklopiše gotovo protiv moje volje, i u šaci osetih škripavi pesak na ovalnoj, tvrdoj, vlažnoj ljušturi. Vilice su mi se pokretale same od sebe, pokretale mi zube na mekom mesu koje iznenada prsnu i ispuni mi usta živom tečnošću, solju i ukusom mora. Osetio sam jaki, opojni miris ogoljenih proteina i čuo mljackavi zvuk dok sam gutao lopticu sirovog, živog mesa.
<BR>&nbsp;&nbsp;&nbsp;&nbsp;&nbsp;To je ostriga.
<BR>&nbsp;&nbsp;&nbsp;&nbsp;&nbsp;- Greh je ubijati životinje zbog mesa.
<BR>&nbsp;&nbsp;&nbsp;&nbsp;&nbsp;A ti, nevini moj čoveče, ti si ljupki biser na ogrlici vremena. Shvataš li zakrivljenosti vremena? Oni drugi piloti su živi, kao što je i biser živ svojim sjajem i lepotom, a ipak nisu u životu. Umrli su, a ipak ostali neumrli.
<BR>&nbsp;&nbsp;&nbsp;&nbsp;&nbsp;- Opet govoriš u zagonetkama.
<BR>&nbsp;&nbsp;&nbsp;&nbsp;&nbsp;Vaseljena je i sama jedna zagonetka.
<BR>&nbsp;&nbsp;&nbsp;&nbsp;&nbsp;- Igraš se sa mnom.
<BR>&nbsp;&nbsp;&nbsp;&nbsp;&nbsp;Volim da se igram.
<BR>&nbsp;&nbsp;&nbsp;&nbsp;&nbsp;U oku moga uma pojavi se providna, blistava kocka. Bila je podeljena u osam drugih ugrađenih kocki, i u svakoj od njih treperile su rasplinute slike. Zagledao sam se bolje u unutrašnjost kocki i slike su počele da se zgušnjavaju i dobijaju obrise. U svakoj kocki, izuzev one u donjem desnom uglu, po jedna glava bez tela lebdela je u svom zatočeništvu, kao što pilot lebdi u kabini svoga broda. Svako lice bilo je nagrđeno grčem straha i ludila. Svako lice je otvorenih usta buljilo u mene - buljilo kroz mene - kao da sam od vazduha. Tada sam prepoznao ta lica. Moji učitelji istorije dobro su me podučili. Bila su to lica Vincenta li Tauta, Išija Moke i ostalih koji su ovamo stigli pre mene.
<BR>&nbsp;&nbsp;&nbsp;&nbsp;&nbsp;Šta je smrt, Malori? Piloti su se izgubili u ograncima Drveta Odluke. Izgubljeni su i zaboravljeni kao i Eshilove pesme. Ali jednog dana, ja ću ih se setiti.
<BR>&nbsp;&nbsp;&nbsp;&nbsp;&nbsp;Pitao sam se kako je zatvorila pilote (i mene samog) u Beskonačno Drvo. Postoje načini, razume se, da se nasumice otvori prizor u mnogostrukost, da se pilot bez mape i nepripremljen pošalje u neko Beskonačno Drvo. Ali Ona nije upotrebila nijedan od tih načina. Uradila je nešto drugo, nešto čudesno. Kako je to moguće, hteo sam da znam? Da li je njena svest zaista uobličila mnogostrukost, uvrnula same nizove dublje stvarnosti, baš kao što dete pravi pletenicu od valjčića ilovače?
<BR>&nbsp;&nbsp;&nbsp;&nbsp;&nbsp;Nisam znao. Nisam mogao da znam. Video sam manje od njenog milionitog dela, a i njoj samoj je verovatno bio potreban samo majušni delić tog dela da govori sa mnom umom u um. Bio sam kao zrno peska koje pokušava da shvati okean na osnovu ono nekoliko virova i strujanja koji ga nose; bio sam kao cvet koji pokušava da shvati let kroz svemir na osnovu blagog golicanja zvezdane svetlosti na svojim nežnim laticama. Do dana današnjeg tražim reči kojima bih mogao opisati moć Entiteta, ali reči nema. Saznao sam - ako je to prava reč za spoznaju koja nastupi u blesku intuicije - dozvoljeno mi je bilo da shvatim da Ona upravlja svim naukama i sistemima misli onako kao što ja ređam reči u rečenice. Ali njene 'rečenice' bile su tako ogromne i bezdane kao da ih izgovara sama vaseljena. Dosegla je istine i saznanja daleko iznad čuvenih meta-filozofija vanzamaljskih Fravašija. Ona, boginja, igrala se pojmovima koji bi mogli preokrenuti vaseljenu, pojmovima nezamislivim čovečijem umu. Dok je većina mojih bližnjih živela svoj vek zbunjena, zbrkana i u tami, Ona je rešila probleme i otkrila nove pravce misli o kojima mi nikad nismo ni sanjali, i još gore po nas, Ona je to uradila tako lako kao što bih ja pomnožio dva puta jedan.
<BR>&nbsp;&nbsp;&nbsp;&nbsp;&nbsp;Mehaničari često oplakuju svoj najstariji paradoks, koji je sledeći: nizovi iz kojih je istkana vaseljena toliko su beskonačno mali da bi svaki pokušaj da se oni prouče izmenio njihova svojstva. Sam čin posmatranja remeti objekat posmatranja. Na Staroj Zemlji, pričaju, postojao je kralj koji je menjao atome svega oko sebe, tako da se sve što bi dodirnuo pretvaralo u zlato. Taj kralj iz bajke nije mogao ni da pije ni da jede, zato što mu hrana i piće nisu imali ukus ničega drugog do zlata. Mehaničari podsećaju na tog kralja: sve što 'dodirnu' pretvara se u ružne grudve materije, u elektrone, kvarkove, ili zeta-neutrine. Oni nikako ne mogu da pojme dublju stvarnost, osim uz pomoć pozlaćenih, izvitoperujućih sočiva svojih instrumenata ili putem dodira svojih zlatnih jednačina. Na neki nepojamni način, Entitet je prevazišao tu tamnicu materija. Videti stvarnost neposredno, onakvu kakva stvarno jeste - to je, mislim, privilegija koju ima samo božanski intelekt.
<BR>&nbsp;&nbsp;&nbsp;&nbsp;&nbsp;Vidiš li pilote, Malori Ringese?
<BR>&nbsp;&nbsp;&nbsp;&nbsp;&nbsp;Video sam ludilo i haos. Netremice sam gledao u kocke u kojima su bili neumrli piloti. Crno, oštro izvajano lice Džeremija Floutoua ispuštalo je tanak mlaz sline kroz tanke usne.
<BR>&nbsp;&nbsp;&nbsp;&nbsp;&nbsp;- Ti si zarobila pilote; znači ti možeš i da ih oslobodiš. I mene.
<BR>&nbsp;&nbsp;&nbsp;&nbsp;&nbsp;Ali oni jesu slobodni. Ili će postati slobodni kad se vaseljena obnovi. Ono što je bilo, biće.
<BR>&nbsp;&nbsp;&nbsp;&nbsp;&nbsp;- To su skrajerske brbljarije.
<BR>&nbsp;&nbsp;&nbsp;&nbsp;&nbsp;Zakrivljenost vremena: kada se vaseljena toliko proširi da najbliže dve zvezde budu toliko udaljene jedna od druge kao što je sada udaljen galaktički oblak Grus od Canes Venatici, posle milijardi vaših godina, piloti će biti onakvi kao što ih vidiš, zamrznuti u večitoj sadašnjici. Lakše je zaustaviti vreme, zar ne, nego ga ponovo pokrenuti? Ubiti nego stvoriti? Ali stvaranje je bezvremeno; stvaranje je sve.
<BR>&nbsp;&nbsp;&nbsp;&nbsp;&nbsp;- Piloti... u Drvetu gde se beskonačno grana u ludilo, jesi li videla njihova poludela, ukočena lica?
<BR>&nbsp;&nbsp;&nbsp;&nbsp;&nbsp;Ludilu nema leka; ono je cena koju neki moraju da plate.
<BR>&nbsp;&nbsp;&nbsp;&nbsp;&nbsp;- Osećam kao da i sam počinjem da ludim zalazeći u grananja tog drveta. Ako, kako kažeš, za ludilo nema leka, onda mi pomozi da pobegnem od beskonačnog i prestani da se poigravaš mojim umom!
<BR>&nbsp;&nbsp;&nbsp;&nbsp;&nbsp;Ti, Malori, ludi moj čoveče, ti i ja ćemo se igrati i naučiću te sve što se zna o trenutnosti, a možda i o ludilu. Hoćeš li da se pridružiš drugim pilotima? Gledaj pažljivo, ona prazna kocka tebi je namenjena.
<BR>&nbsp;&nbsp;&nbsp;&nbsp;&nbsp;Tek tada sam opazio ono što je trebalo odmah da vidim: da se osam pilota izgubilo u Entitetu, ali da u kockama lebdi samo sedam tih avetinjskih mrtvačkih glava. Ni u jednoj kocki nisam video ogromnu Tihovu glavu, nalik na morža.
<BR>&nbsp;&nbsp;&nbsp;&nbsp;&nbsp;- Šta se dogodilo s Tihom?
<BR>&nbsp;&nbsp;&nbsp;&nbsp;&nbsp;Ja sam tiho; Tiho sam ja, deo mene.
<BR>&nbsp;&nbsp;&nbsp;&nbsp;&nbsp;- Ne razumem.
<BR>&nbsp;&nbsp;&nbsp;&nbsp;&nbsp;Tiho boravi u memoriji.
<BR>&nbsp;&nbsp;&nbsp;&nbsp;&nbsp;U mome umu opet se začuo glas male devojčice, samo što sada više nije bio onako sladak, niti je sasvim odgovarao maloj devojčici. Čisti i nevini zvuk flaute bio je obojen prigušenim, tamnim tonovima, dok sam slušao:
<BR>
<BR>&nbsp;&nbsp;&nbsp;&nbsp;&nbsp;Oh, taj romantični bezdan što se spušta
<BR>&nbsp;&nbsp;&nbsp;&nbsp;&nbsp;Niza zelenu stranu kedrovima obraslu!
<BR>&nbsp;&nbsp;&nbsp;&nbsp;&nbsp;To divlje mesto! Sveto i volšebno
<BR>&nbsp;&nbsp;&nbsp;&nbsp;&nbsp;K'o uvek kad ga je po mesečni pohodila
<BR>&nbsp;&nbsp;&nbsp;&nbsp;&nbsp;Žena što doziva demonskog ljubavnika!
<BR>
<BR>&nbsp;&nbsp;&nbsp;&nbsp;&nbsp;On je bio divljak u svilenoj odeći, prekrasan čovek, čovek - demonski ljubavnik. Kada sam videla kako ima neobuzdanu inteligenciju, odvojila sam mu mozak od tela i prekopirala ga sinapsu po sinapsu u majušnu šupljinu jednog od mojih manjih mozgova. Gledaj, evo Džona Penhalegona.
<BR>&nbsp;&nbsp;&nbsp;&nbsp;&nbsp;U samoj kabini mog broda iznenada se ukaza Tihova slika. Bio mi je tako blizu da sam mogao da mu dodirnem natečeni crveni nos, kao što čovek posegne za snežnom jabukom. On je - bio je - čovek grubo istesanog lica sa žućkastim očnjacima koji su mu virili ispod ljubičastih usana. Griva sjajne crne kose padala mu je zamršena do pola leđa; podvaljak mu je visio ispod čekinjaste bradice do pola grudnog koša. "Odakle padaš, Pilote?" zapitao me je glasom ogrubelim od starosti, ponovivši tradicionalni pozdrav dva pilota kad se sretnu negde daleko od kuće. Glas mu je odjekivao kao zvono kroz kabinu mog broda. Očigledno je Entitet bio u stanju da stvara holograme i zvučne talase isto onako lako kao što se poigravao elektronima. "Šalom", reče on. Crvenim, oznojenim prstima napravi tajni znak za koji su znali samo piloti našega Reda.
<BR>&nbsp;&nbsp;&nbsp;&nbsp;&nbsp;"Nisi ti Tiho", rekoh ja glasno. Trgao sam se na zvuk vlastitog glasa. "Tiho je mrtav."
<BR>&nbsp;&nbsp;&nbsp;&nbsp;&nbsp;"Ja sam Džon Penhalegon", reče ta prikaza. "Živ sam kao i to. U stvari, još življi, jer ne mogu tako lako da budem ubijen."
<BR>&nbsp;&nbsp;&nbsp;&nbsp;&nbsp;"Ti si glas Entiteta", rekoh ja, brišući znoj sa čela.
<BR>&nbsp;&nbsp;&nbsp;&nbsp;&nbsp;"Ja sam i jedno i drugo."
<BR>&nbsp;&nbsp;&nbsp;&nbsp;&nbsp;"To nije moguće."
<BR>&nbsp;&nbsp;&nbsp;&nbsp;&nbsp;"Ne budi tako siguran u to šta je moguće a šta nije. Sigurnost može da ubije, kao što znaš."
<BR>&nbsp;&nbsp;&nbsp;&nbsp;&nbsp;Protrljavši jednu stranu nosa, upitah: "Ako je tako, onda je Entitet sigurno upio u sebe Tihove memorije i način mišljenja - toliko mogu da poverujem. Ali sam Tiho ne može biti živ, zar ne?... možeš li ti? Ako si samo deo celine... Entiteta?"
<BR>&nbsp;&nbsp;&nbsp;&nbsp;&nbsp;Tiho - ili njegova prikaza, kao što sam stalno podsećao sebe - nasmeja se tako gromko da mu se mehurići pljuvačke ukazaše na usnama. "Ne, pilote moj, isti sam kao ti, kao svi ljudi. Ponekad imam slobodnu volju, ponekad je nemam."
<BR>&nbsp;&nbsp;&nbsp;&nbsp;&nbsp;"Onda nisi isti kao ja", pohitao sam da kažem. "Ja imam slobodu izbora, svako je ima."
<BR>&nbsp;&nbsp;&nbsp;&nbsp;&nbsp;"Ne, zar si po slobodnom izboru razbio nos svog Lorda Pilota?"
<BR>&nbsp;&nbsp;&nbsp;&nbsp;&nbsp;Prepalo me je i razljutilo što je Entitet mogao da izvuče to sećanje iz moga uma, i zato sam besno rekao: "Soli me je izazivao. Razbesneo sam se."
<BR>&nbsp;&nbsp;&nbsp;&nbsp;&nbsp;Tiho obrisa pljuvačku sa usana i protrlja ruke. Čuo sam struganje kože o kožu. "U redu. Soli te je izazvao. Znači Soli je vladao situacijom, a ne ti."
<BR>&nbsp;&nbsp;&nbsp;&nbsp;&nbsp;"Zloupotrebljavaš moje reči. On me je toliko razljutio da sam hteo da ga udarim."
<BR>&nbsp;&nbsp;&nbsp;&nbsp;&nbsp;"U redu. On te je razljutio."
<BR>&nbsp;&nbsp;&nbsp;&nbsp;&nbsp;"Mogao sam da se suzdržim."
<BR>&nbsp;&nbsp;&nbsp;&nbsp;&nbsp;"Jesi li?" upita on.
<BR>&nbsp;&nbsp;&nbsp;&nbsp;&nbsp;Bio sam besan i to učini da dreknem, "Naravno. Ali bio sam toliko ljut da mi je bilo svejedno da li ću ga udariti."
<BR>&nbsp;&nbsp;&nbsp;&nbsp;&nbsp;"Mora da voliš da budeš ljut."
<BR>&nbsp;&nbsp;&nbsp;&nbsp;&nbsp;"Ne, mrzim to. Oduvek sam to mrzeo kod sebe. Ali šta ću, takav sam."
<BR>&nbsp;&nbsp;&nbsp;&nbsp;&nbsp;"Mora da voliš sebe kakav si."
<BR>&nbsp;&nbsp;&nbsp;&nbsp;&nbsp;Zatvorio sam oči i zavrteo glavom. "Ne, ne razumeš me. Pokušavao sam... pokušavam, ali kad se razbesnim, to je... eto, to je prsto deo mene, shvataš? Niko nije savršen."
<BR>&nbsp;&nbsp;&nbsp;&nbsp;&nbsp;"Takođe, niko nema slobodnu volju", zaključi on.
<BR>&nbsp;&nbsp;&nbsp;&nbsp;&nbsp;Obrazi su mi goreli i jezik mi je bio suv. Izgledalo je da i Tiho pokušava da me izazove da se razbesnim. Dok sam duboko i ravnomerno disao, boreći se da se savladam, posmatrao sam faze svetlosnih talasa od kojih se sastojala Tihova slika. Haljina mu je bila poput svetlećeg dima u crnom vazduhu.
<BR>&nbsp;&nbsp;&nbsp;&nbsp;&nbsp;"A boginja?" upitao sam. "Ima li ona slobodnu volju?"
<BR>&nbsp;&nbsp;&nbsp;&nbsp;&nbsp;Tiho opet prsnu u smeh. "Da li pas ima Budinu prirodu?" upita on. "Oštrouman si, pilote, ali nije tvoje da ispituješ boginju. Ti si taj koji je ovde da bude ispitan."
<BR>&nbsp;&nbsp;&nbsp;&nbsp;&nbsp;"Ispitan... kako?"
<BR>&nbsp;&nbsp;&nbsp;&nbsp;&nbsp;"Ispitan da bi se videle mogućnosti."
<BR>&nbsp;&nbsp;&nbsp;&nbsp;&nbsp;Kao što sam uskoro saznao, Entitet me je ispitivao još od kad sam prešao prag njegovog ogromnog mozga. Torizoni prostor i ružno iseckani prostori koji su me gotovo pobedili - sve je to bilo Njeno delo, kao i Beskonačno Drvo u kojem sam bio zarobljen. Ispitivao je moju matematičku veštinu i - kako mi je rekao Tiho - moju hrabrost. U jednom od značajnijih testova dokazao sam da sam u stanju da slušam božanski glas i da se ne izbezumim od straha. Nisam imao pojma zašto bi Ona uopšte želela da me ispita, sem ako to nije bila još jedna od Njenih igara. I zašto upotrebljava Tiha da me ispituje, kada je jednostavno mogla da pogleda u moj mozak i vidi tamo sve što se može videti? Samo što sam to pomislio, kad božanski glas zagrme u mojoj glavi:
<BR>&nbsp;&nbsp;&nbsp;&nbsp;&nbsp;Pre više hiljada godina vaši eshatolozi izradili su mape DNK molekula do poslednjeg atoma ugljenika. Ali još tragaju za pravilima po kojima DNK stvara život i kodove za nove oblike života. Još uče gramatiku dezoksiribonukleinske kiseline. Kako je sa DNK, tako je i sa otvorenim mozgom. Zamisli bebu koja je naučila azbuku, ali ne zna šta reči znače i ne zna pravila po kojima da ih slaže. Shvatiti mozak na osnovu triliona njegovih sinapsi isto je kao pokušati da sudiš o pesmi na osnovu proizvoljnih prepletaja pojedinih slova. Ti si ta pesma. Postoje beskonačne mogućnosti. Ti ćeš, Malori moj, za mene uvek biti tajna.
<BR>&nbsp;&nbsp;&nbsp;&nbsp;&nbsp;- Neću da me ispituješ.
<BR>&nbsp;&nbsp;&nbsp;&nbsp;&nbsp;Sam život je ispit.
<BR>&nbsp;&nbsp;&nbsp;&nbsp;&nbsp;- Ako položim, hoćeš li me osloboditi iz Drveta?
<BR>&nbsp;&nbsp;&nbsp;&nbsp;&nbsp;Kao svaki čovekoliki majmun i ti si ovog časa slobodan da pobegneš sa svog Drveta.
<BR>&nbsp;&nbsp;&nbsp;&nbsp;&nbsp;- Slobodan? Ne znam samo na koji način?
<BR>&nbsp;&nbsp;&nbsp;&nbsp;&nbsp;Šteta. Ako položiš, imaš pravo da mi postaviš tri pitanja, bilo kakva. To je jedna stara, prastara igra.
<BR>&nbsp;&nbsp;&nbsp;&nbsp;&nbsp;- A ako ne položim?
<BR>&nbsp;&nbsp;&nbsp;&nbsp;&nbsp;Onda će se svetlost ugasiti. Oh, gde boravi svetlost kad je ugašena?
<BR>&nbsp;&nbsp;&nbsp;&nbsp;&nbsp;Stezao sam pesnice sve dok mi se nokti nisu zarili u dlanove. Nisam hteo da polažem ispit.
<BR>&nbsp;&nbsp;&nbsp;&nbsp;&nbsp;"Dobro, pilote moj, hoćemo li početi?" Ovo su bile Tihove reči dok je češao svoje podvaljke.
<BR>&nbsp;&nbsp;&nbsp;&nbsp;&nbsp;"Ne znam."
<BR>&nbsp;&nbsp;&nbsp;&nbsp;&nbsp;Neću podrobno opisivati mnogobrojne testove kojima me je podvrgao Tiho - Entitet. Neki od njih, kao što je bio Test Znanja, kako ga je on zvao, bili su dugački, dosadni i zalazili su u sitnice. Prirodu drugih testova, kao što je Test Paradoksa, a za njim je usledio, čini mi se, Test Stvarnosti, u kome sam morao da dovodim u pitanje svaku svoju pretpostavku, naviku i verovanje, dok me je Tiho zasipao neumnim idejama koje mi nikada ranije ne behu pale na pamet. Taj me je test gotovo izludeo. Nikako nisam mogao da shvatim zašto je uopšte potrebno da budem ispitivan, čak ni kad je Tiho objasnio: "Jednoga dana, ljutiti moj Pilote, možda ćeš imati veliku moć, recimo kao Lord Pilot, i biće potrebno da sagledavaš stvari kroz višestruke oči."
<BR>&nbsp;&nbsp;&nbsp;&nbsp;&nbsp;"Sasvim sam zadovoljan i vlastitim očima."
<BR>&nbsp;&nbsp;&nbsp;&nbsp;&nbsp;"Ipak", primeti on, "ipak..."
<BR>&nbsp;&nbsp;&nbsp;&nbsp;&nbsp;Iznenada, u mojoj glavi stadoše da odzvanjaju pouke čuvenog kantora, Aleksandra od Simuma, Aleksandra Dijega Solija, koji je bio davno preminuli otac Leopolda Solija. Utonuo sam, telom, umom i dušom u sistem verovanja neobičnih Prijatelja Boga. Ugledao sam vaseljenu kroz Aleksandrove mračne, sive oči. Bila je to hladna vaseljena u kojoj ništa nije bilo sigurno izuzev stvaranja matematike. Ostali oblici stvaranja nisu, u suštini, ni postojali. Da, postoji čovek, ali šta je čovek, u krajnjoj liniji? Da li su čoveka stvorile Jeldre, koje su, pak, i same stvorene od strane Starijih Jeldra I ako je tako, ko je stvorio njih? Te iste, Starije Jeldre?
<BR>&nbsp;&nbsp;&nbsp;&nbsp;&nbsp;I tako sam saznao tu neobičnu teologiju Aleksandra Dijega Solija: poznato je da je prvi lord Kantor, veliki Georg Kantor, jednim genijalnim dokaznim nizom pokazao da se beskonačnost celih brojeva - koje je zvao alef nul - nalazi u još višoj beskonačnosti stvarnih brojeva. Dokazao je i da se ta beskonačnost nalazi u još većoj beskonačnosti alef dva, i tako dalje, cela hijerarhija beskonačnosti, beskonačnost beskonačnosti. Kantori sa Simuma verovali su da je hijerarhija brojeva verna slika hijerarhije bogova. Zaista, kao što je Aleksandar naučio svog sina, Leopolda, ako postoji bog, ko ili šta je stvorilo tog boga (ili boginju)? Ako postoji viši bog, nazovimo ga bog2, mora postojati i bog3, i bog4, i tako redom. Postoji alef miliona i alef centiliona, ali nema krajnje, najviše beskonačnosti, i zato ne postoji Bog. Ne, nemoguće je da postoji istinski Bog, prema tome ne postoji ni istinsko stvaranje. Ta logika je bila isto onako oštra i nemilosrdna kao i sam Aleksandar od Simuna: ako ne postoji istinsko stvaranje, onda nema ni istinske stvarnosti. Ako je sve nestvarno, nestvaran je i čovek; čovek, u izvesnom krajnjem smislu ne postoji. Sva stvarnost samo je san, šta više, manje od sna, jer san mora imati svog snevača. Tvrditi suprotno je besmislica. A tvrditi da postoji sebstvo prema tome je greh, najteži od svih grehova; bolje je, prema tome, odseći sebi jezik nego izgovoriti reč 'ja'.
<BR>&nbsp;&nbsp;&nbsp;&nbsp;&nbsp;Kada me je ta stvarnost ščepala odjednom sam bio prenet kroz prostor i vreme. Zadrhtao sam i otvorio oči pred gorostasnom maglom koja se spuštala nad Aleksandrovom kamenom kućom na Simumu. Obreo sam se u malenoj, praznoj, preterano čistoj sobi sa sivim malterom na zidovima i spustio pogled na dečaka koji je klečao preda mnom. Ja sam bio Aleksandar od Simuma a dečak je bio Soli.
<BR>&nbsp;&nbsp;&nbsp;&nbsp;&nbsp;"Vidiš li?" upita me Tiho, I stavi u moj um Aleksandrova sećanja na spartansko, gorko vaspitavanje sina.
<BR>&nbsp;&nbsp;&nbsp;&nbsp;&nbsp;"Jesi li razumeo, Leopolde. Tu reč da nisi više izgovorio."
<BR>&nbsp;&nbsp;&nbsp;&nbsp;&nbsp;"Koju reč, oče?"
<BR>&nbsp;&nbsp;&nbsp;&nbsp;&nbsp;"Nemoj sa mnom da igraš igre, jesi li razumeo?"
<BR>&nbsp;&nbsp;&nbsp;&nbsp;&nbsp;"Jesam, oče, ali molim te, nemoj me opet ošamariti."
<BR>&nbsp;&nbsp;&nbsp;&nbsp;&nbsp;"A šta misliš, ko si ti da ne zaslužiš kaznu?"
<BR>&nbsp;&nbsp;&nbsp;&nbsp;&nbsp;"Niko, oče... ništa."
<BR>&nbsp;&nbsp;&nbsp;&nbsp;&nbsp;"Tako je, i zato što je tako nema razloga da se s tobom razgovara, zar ne?"
<BR>&nbsp;&nbsp;&nbsp;&nbsp;&nbsp;"Ćutanje je užasno, oče, gore od kazne. Molim te, kako ćeš me podučavati ako ćutiš."
<BR>&nbsp;&nbsp;&nbsp;&nbsp;&nbsp;"A zašto uopšte da te podučavam?"
<BR>&nbsp;&nbsp;&nbsp;&nbsp;&nbsp;"Zato što je matematika jedina istinska stvarnost, ali... ali kako može da bude? Ako zaista ničega nema, mi ne možemo stvoriti matematiku, zar ne?"
<BR>&nbsp;&nbsp;&nbsp;&nbsp;&nbsp;"To ti je neko rekao, je li? Matematika nije stvorena. Nije ona stvar poput drveta ili zraka svetlosti; niti je ona stvorena umom. Matematika jeste. Ona je sve što postoji. Možeš da zamisliš Boga kao bezvremenu, večnu vaseljenu matematike."
<BR>&nbsp;&nbsp;&nbsp;&nbsp;&nbsp;"Ali kako može ona... ako jeste... Ne razum..."
<BR>&nbsp;&nbsp;&nbsp;&nbsp;&nbsp;"Šta si kazao?"
<BR>&nbsp;&nbsp;&nbsp;&nbsp;&nbsp;"Ne razumem."
<BR>&nbsp;&nbsp;&nbsp;&nbsp;&nbsp;"A ipak huliš. S tobom se više neće razgovarati."
<BR>&nbsp;&nbsp;&nbsp;&nbsp;&nbsp;"Ja, ja, ja, ja, ja... oče? Molim te."
<BR>&nbsp;&nbsp;&nbsp;&nbsp;&nbsp;Nisam mogao da razumem kako je Entitet uspeo da dobije sećanja Aleksandra od Simuma. (Ili su to, možda bila Solijeva sećanja?) Niti sam saznao otkuda Ona toliko zna o još čudnijim stvarnostima autista i afazičara osakaćenog mozga. Ali ma koliko te stvarnosti bile neobične, ipak - a bilo je krajnje čudno ući u unutrašnje, samonaslikane misaone odlomke autiste - to su bile ljudske stvarnosti. Čovekova misao je u suštini uvek ista. Misli se mogu razlikovati od jedne osobe do druge i od jedne skupine ljudi do druge, ali način na koji mislimo ograničen je dubinskim strukturama našeg i svih ljudskih mozgova. To je i prokletstvo i blagoslov. Svi smo zarobljeni u koštanom kovčegu svojih istovetnih mozgova, zarobljeni u načinima mišljenja koji su evoluirali tokom miliona godina. Ali taj je zatvor udoban, sa poznatim belim zidovima, čiji vazduh, ma kako ustajao, možemo da dišemo. Kad bismo makar i za trenutak pobegli iz tog našeg zatvora, ostali bismo otvorenih usta pred tim novim načinom mišljenja, znanja. U njemu bismo našli veličanstvene i raspinjuće lepote i - kao što je uskoro trebalo da saznam - ludilo.
<BR>&nbsp;&nbsp;&nbsp;&nbsp;&nbsp;"U redu", oglasi se ponovo Tiho, "shvatio si Aleksandra od Simuma i Iana, solipsistu. A sada ćemo preći na vanzemaljske stvarnosti."
<BR>&nbsp;&nbsp;&nbsp;&nbsp;&nbsp;Tiho - ili, bolje rečeno, faze svetlosnih talasa koje su bile Tiho - poče da tamni. Crvenilo baburastog nosa potamne mu i pretvori se u ljubičasto dok se sam nos proširio u oštro rilo. Poput testa od gline, to rilo mu se izduži i pretvori u dugačku, vitku surlu. Čelo mu se ispupči kao krvovoće kad se naduje od gasova trulenja, a brada i podvaljci mu se stvrdnuše u nekakav organ nalik na kutiju prekrivenu desetinama uskih, ružičastih proreza. Haljina mu odjednom nestade kao pramen dima. Nago telo poče da mu se menja. Loptasti, okrugli mišići i pramenovi smeđeg i purpurnog krzna pojaviše se umesto Tihovog sivkastog, otromboljenog mesišta. Njegovi upadljivo veliki testisi i ud stadoše da venu poput algi, i skupiše se, nestavši u crvenom naboru kože između njegovih debelih nogu. Stajao sam i čekao, zapanjeno gledajući kako se ta vanzemaljska spodoba rađa u samoj kabini mog broda. Ubrzo sam je prepoznao: bila je to slika jednog primerka one dobroćudne (iako lukave) rase, poznate pod imenom Prijateljice ljudi.
<BR>&nbsp;&nbsp;&nbsp;&nbsp;&nbsp;Spodoba podiže svoju surlu i ružičasti prorezi njenog govornog organa zadrhtaše i zatalasaše se, ispuštajući raspršeni mlaz molekula. Osetio sam miris estera, ketona i cveća, smrad trulećeg mesa izmešan sa slatkim mirisom snežne dalije. S tom surlom, išaranom plavim spiralama kakve stavljaju na sebe vešte kurtizane, ta prilika me je donekle podsetila na Solijevu prijateljicu (neki kažu i ljubavnicu) Jasminu Oranž.
<BR>&nbsp;&nbsp;&nbsp;&nbsp;&nbsp;Gledaj Jasminu Oranž.
<BR>&nbsp;&nbsp;&nbsp;&nbsp;&nbsp;Video sam Jasminu Oranž njenim vlastitim očima; pretvorio sam se u Jasminu Oranž. Ne, bio sam istovremeno i Jasmina Oranž i Malori Ringes, jer sam posmatrao jednu vanzemaljsku spodobu ljudskim očima i mirisao kroz svoju surlu sam bitak jednog ljudskog bića. Svest mi je iznenada sasvim napustila ljudsko telo i boje su nestale. Posmatrao sam kako se purpurna i smeđa boja mog krzna pretvaraju u svetlije i tamnije sivilo. Bacio sam pogled na drugi kraj kabine i ugledao mladog, bradatog pilota, čoveka, kako me netremice posmatra. Video sam sebe. Osluškivao sam, ne bih li čuo glas Entiteta, ali ni izvan mene ni u meni nije bilo nikakvog zvuka, jer sam bio gluv kao santa leda. Nisam u stvari ni znao šta je to zvuk. Poznavao sam samo mirise, taj čudesni, nestalni svet slobodno lebdećih molekula mirisa. Kad bih izgovarao svoje prekrasno ime, osećao se miris jasmina i aromu isceđenih pomorandži. Savio sam surlu u trubu, upijajući miris belog luka i ledenog vina dok sam pozdravljao čoveka Malorija Ringesa, i on mi je otpozdravio. Kako je strano, čudno i beznadežno glupo delovalo to njegovo predstavljanje jedinica značenja pomoću proizvoljnog niza linearnih zvukova, ma šta ti zvuci zaista bili! Kako ta ljudska bića uopšte mogu da misle, kada su primorana da se kreću od zvuka do zvuka i od misli do misli samo reč po reč, kao buba koja mili duž perli na ogrlici? Kako je to sporo?
<BR>&nbsp;&nbsp;&nbsp;&nbsp;&nbsp;Pošto sam želela da razgovaram sa pilotom Ringesom, podigla sam surlu i ispustila opojni mirisni oblak, što je u poređenju s rečenicom ljudskog govora ličilo na simfoniju prema dečjem zveckanju. Ali on nije imao nos, i razumeo je tek nešto malo. Da, Ringese, rekla sam mu, mirisni simboli nisu tako stalni kao, recimo, glasovi u reči 'purpur'; ne znače uvek isto. Zar značenje samo po sebi nije promenljivo, kao miris mora? Možeš li da osetiš u ovom oblaku mirisa spoj sićušnih piramida od mentola, vanile i mošusa? A tek značenja! Znaš li šta sve mogu da znače mirisi jasmina, olade i pomorandže? "ja sam Jasmina Oranž, miljenica Čovekova", ili "Noćas je more mirno", zavisno od rasporeda i položaja piramidalnih jednica u odnosu na ostale molekule mirisa. Možeš li shvatiti značenje celine? I logiku njenog ustrojstva? Možeš li razumeti svu složenost jezika, moj Ringese?
<BR>&nbsp;&nbsp;&nbsp;&nbsp;&nbsp;Ideje se rasvetavaju i šire poput arktičkih bulki na suncu, urastajući u druge ideje, povezane i uzajamno izukrštane opojnim mirisnim asocijacijama, i jednom po jednom karikom tog lanca mirisi pečenog mesa i vlažnog krzna teku napolje i u stranu i na dole, i stapaju se u polje koje odiše slatkim mirisima neobičnih novih ideja - koje moraš udisati kao osvežavajući mentol da bi nadjačao i izbrisao tragove vlastitih, gorkih i pravolinijskih ideja logike, kauzalnosti i vremena. Vreme nije pravolinijsko; događaji iz tvog života nalik su na džunglu mirisa koja je zauvek sačuvana u boci. Pomirišeš li je samo jednom, odmah ćeš osetiti sve mirise džungle, a ne mirise pojedinih cvetova. Razumeš li tu prefinjenost? Imaš li hrabrosti da otvoriš bocu? Ne, ti nemaš nos i ne razumeš.
<BR>&nbsp;&nbsp;&nbsp;&nbsp;&nbsp;On razume samo ono što mu dozvoljava ustrojstvo vlastitog mozga.
<BR>&nbsp;&nbsp;&nbsp;&nbsp;&nbsp;Ja sam razumeo da će čovek koji predugo ostane u mozgu jednog vanzemaljca poludeti. Zatvorio sam oči i zavrteo glavom, stegnuvši s dva prsta nozdrve, da ih začepim pred obeznanjujućim mirisima koji su preplavili kabinu moga broda. Moje oči, moje nozdrve - kad sam ih opet otvorio, ponovo su bile ljudske. Slika vanzemaljca je nestala, ostavivši za sobom miris vanile i pelinkovca. Opet sam bio sam, u svom vlastitom, znojavom, dlakavom, ljudskom telu, u svom starom mozgu za koji sam nekada verovao da ga dobro poznajem.
<BR>&nbsp;&nbsp;&nbsp;&nbsp;&nbsp;- Njihova logika, strukture istinitog... veoma se razlikuju; nikad ne bih pomislio.
<BR>&nbsp;&nbsp;&nbsp;&nbsp;&nbsp;Dubinska struktura njihovog mozga je drukčija. Ali na sledećem dubljem nivou, logika im je ista kao tvoja.
<BR>&nbsp;&nbsp;&nbsp;&nbsp;&nbsp;- Ja nisam u stanju da shvatim tu logiku.
<BR>&nbsp;&nbsp;&nbsp;&nbsp;&nbsp;Malo je pripadnika tvoga Reda koji su u stanju da shvate Prijateljice ljudi.
<BR>&nbsp;&nbsp;&nbsp;&nbsp;&nbsp;Kao svi ostali, i ja sam oduvek bio sumnjičav prema tim egzotičnim, vanzemaljskim prostitutkama. Pretpostavljao sam da zavode ljude svojim moćnim, afrodizijačkim mirisima, da bi ih pridobile kada se omame od seksa, da bi ih lukavo ubedile u istinitost svoje tajanstvene, vanzemaljske religije. Sad sam video - 'video' nije baš najbolja reč - 'spoznao' sam da ciljaju mnogo dalje od običnog nastojanja da čovečanstvu izmene verovanja; želele su da izmene samo čovečanstvo.
<BR>&nbsp;&nbsp;&nbsp;&nbsp;&nbsp;Najteže od svega je promeniti um čovekov. Toliko nemate smisla da spoznate sami sebe.
<BR>&nbsp;&nbsp;&nbsp;&nbsp;&nbsp;- Čovek mora znati ko je, tako kaže Bardo.
<BR>&nbsp;&nbsp;&nbsp;&nbsp;&nbsp;Šta je to Bardo?
<BR>&nbsp;&nbsp;&nbsp;&nbsp;&nbsp;Dok sam šmrkčući pokušavao da svoj nos i um oslobodim uznemiravajućih mirisa setio sam se Barda, i kako je on oduvek imao jasnu, iako ulepšanu, predstavu o samom sebi: da je on čovek rešen da doživi zadovoljstva onakva kakva nijedan čovek pre njega nije, niti će iko posle njega doživeti.
<BR>&nbsp;&nbsp;&nbsp;&nbsp;&nbsp;Tvoj Bardo sebe definiše isuviše skučeno. Čak i on može imati mogućnosti.
<BR>&nbsp;&nbsp;&nbsp;&nbsp;&nbsp;Tokom testova koji su zatim usledili, pomoću implikacije i dedukcije saznao sam mnogo o načinu na koji Entitet poima sebe samog. Svaki mesec-mozak, činilo mi se, bio je istovremeno i jedno samodovoljno izlovano ostrvce svesti i deo veće celine. Pored toga, svaki taj mesec bio je u stanju da se izdeli u manje celine, ako se ukaže potreba, u trilione jedinica inteligencije koje se zbiraju, razdvajaju i premeštaju, kao oblaci peska. Pretpostavljam da je samo najsićušniji deo jednog manjeg meseca bio zauzet ispitivanjem mene. A ipak, bilo mi je stavljeno do znanja da se na jedan paradoksalan način Ona sva nalazi u mome mozgu i ja u Njenom. Kad sam se našalio na račun neobičnih topologija tog paradoksa, Njene misli nađoše moje:
<BR>&nbsp;&nbsp;&nbsp;&nbsp;&nbsp;Podsećaš me na Tiha, samo što se ti igraš tamo gde on podivlja.
<BR>&nbsp;&nbsp;&nbsp;&nbsp;&nbsp;- Je li? Ponekad ni sam ne znam ko sam.
<BR>&nbsp;&nbsp;&nbsp;&nbsp;&nbsp;Ti si onaj koji si. Čovek otvoren za razne mogućnosti. Drugi su običavali da kažu da ja preterujem u mogućnostima. Mudar čovek zna gde su mu granice, kažu oni.
<BR>&nbsp;&nbsp;&nbsp;&nbsp;&nbsp;Drugi nisu preživeli Test Stvarnosti.
<BR>&nbsp;&nbsp;&nbsp;&nbsp;&nbsp;Bio sam oduševljen što više neću morati da podnosim nekakve vanzemaljske stvarnosti, i ne baš malo zadovoljan sobom, ali to zadovoljstvo mi je potrajalo koliko i jedan udisaj vazduha.
<BR>&nbsp;&nbsp;&nbsp;&nbsp;&nbsp;Biće još jedan, poslednji test.
<BR>&nbsp;&nbsp;&nbsp;&nbsp;&nbsp;- Kakav test?
<BR>&nbsp;&nbsp;&nbsp;&nbsp;&nbsp;Možeš ga nazvati Testom Sudbine.
<BR>&nbsp;&nbsp;&nbsp;&nbsp;&nbsp;Vazduh preda mnom namah zatreperi i pojavi se slika visoke žene obučene u dugačku belu haljinu. Ravna crna kosa joj se presijavala i mirisala na snežnu daliju. Kad mi se okrenula, pogled mi je ostao prikovan za njeno lice. To lice sam dobro poznavao, taj orlovki nos i visoke jagodice, i iznad svega one dve tamne šupljine sa glatkim ožiljcima na mestu gde je trebalo da joj budu oči; lice moje lepotice, Katarine.
<BR>&nbsp;&nbsp;&nbsp;&nbsp;&nbsp;Naljutio sam se što je Entitet iščeprkao ovu najintimniju uspomenu iz moga uma. Kad mi se Katarina nasmešila i malo priklonila glavu ponadao sam se da Entitet neće čuti reči jedne prastare pesme koje su mi se, bezglasno, stvorile na usnama:
<BR>
<BR>&nbsp;&nbsp;&nbsp;&nbsp;&nbsp;Volim to bledo lice i obrve povijene
<BR>&nbsp;&nbsp;&nbsp;&nbsp;&nbsp;iznad dve blizanačke tame što duboko teku.
<BR>&nbsp;&nbsp;&nbsp;&nbsp;&nbsp;No, ma koliko duboke, nose me
<BR>&nbsp;&nbsp;&nbsp;&nbsp;&nbsp;drugim jednim putem, ne u smrti reku.
<BR>
<BR>&nbsp;&nbsp;&nbsp;&nbsp;&nbsp;Glasom tajanstvenim i dubokim, glasom koji je bio volšebna mešavina Katarininog saosećajnog strpljenja i proračunatih reči Entiteta, ta prilika skupi usta i reče: zaista postoji jedan drugi put, Malori moj, od onog koji vodi u smrt. Drago mi je što voliš poeziju."
<BR>&nbsp;&nbsp;&nbsp;&nbsp;&nbsp;"Kakav je taj Test Sudbine?" glasno zapitah.
<BR>&nbsp;&nbsp;&nbsp;&nbsp;&nbsp;Dok sam netremice gledao u dve rupe ispod njenih crnih obrva, treptaji boje odjednom osvetliše dve blizanačke tame. U prvom trenutku sam pomislio da je to samo poremećaj u fazi svetlosnih talasa od kojih se sastoji slika. Ali to lelujavo plavetnilo se zgusnu i umiri, ispunivši joj prazne očne duplje kao što voda ispuni pehar. Ona trepnu svojim novoizraslim očima koje su bile velike i duboke, i sijale kao tečni dragulji. Pogledala me je tim prelepim, plavocrnim očima i rekla: "Zbog tebe se odričem i većih vidika, jer... Vidiš li svoju sudbinu? Sada kada opet imam oči, slepa sam, i zaista više ne mogu da vidim šta će... Lice ti je divno! Sačuvala bih te, kad bih mogla! Samo kad ne bi... Test Sudbine; Test Ćudljivosti ili Prohteva. Kazivaću ti tri prastare pesme. Ako uzmogneš da dopuniš nedovršene strofe, svetlost će i dalje sijati."
<BR>&nbsp;&nbsp;&nbsp;&nbsp;&nbsp;"Ali to je čisti apsurd! Zar da mi život zavisi od toga da li znam ili ne znam neku glupu pesmu?"
<BR>&nbsp;&nbsp;&nbsp;&nbsp;&nbsp;Zagrizao sam krajeve brkova koji su mi toliko izrasli tokom tog dugog putovanja da su mi padali preko gornje usne. Bio sam izvan sebe od besa pri pomisli da moja sudbina - život ili smrt - treba da bude odlučena na osnovu tako proizvoljnog testa. Bilo je to sumanuto. Onda sam se setio da pesnici-bojovnici, jedna sekta ubica kojom su zaraženi pojedini Civilizovani svetovi, navodno traže od svoje žrtve da im kaže stihove neke pesme pre nego što je ubiju. Pitao sam se zašto bi boginja imala isti običaj kao pesnici-bojovnici? Ili je možda baš Ona uvela taj običaj pre mnogo eona, i pesnici-bojovnici samo obožavaju Nju i njene običaje? Odkud da znam?
<BR>&nbsp;&nbsp;&nbsp;&nbsp;&nbsp;"Ali, Tiho", rekoh, škrgućući zubima, "nije znao nijednu od tvojih pesama, je li tako?"
<BR>&nbsp;&nbsp;&nbsp;&nbsp;&nbsp;Katarina se nasmeši onim zagonetnim smeškom skrajera i zavrte glavom. "Naprotiv, on je znao sve pesme, izuzev, naravno, poslednje. Sam je izabrao svoju sudbinu, razumeš?"
<BR>&nbsp;&nbsp;&nbsp;&nbsp;&nbsp;Nisam razumeo. Trljao sam suve, zapaljene oči, trudeći se da razumem, kad ona odjednom odahnu i reče tužnim glasom:
<BR>
<BR>&nbsp;&nbsp;&nbsp;&nbsp;&nbsp;Toliki ljudi, svi lepotani!
<BR>&nbsp;&nbsp;&nbsp;&nbsp;&nbsp;Svi mrtvi leže sad:
<BR>
<BR>&nbsp;&nbsp;&nbsp;&nbsp;&nbsp;Pogledala me je kao da očekuje da odmah dopunim strofu. Nisam mogao. Grudi su mi se odjednom stegle, disanje postalo iskidano i neujednačeno. Um mi je bio prazan i pust, kao zavejana ravnica.
<BR>
<BR>&nbsp;&nbsp;&nbsp;&nbsp;&nbsp;Toliki ljudi, svi lepotani!
<BR>&nbsp;&nbsp;&nbsp;&nbsp;&nbsp;Svi mrtvi leže sad:
<BR>
<BR>&nbsp;&nbsp;&nbsp;&nbsp;&nbsp;Bio sam potpuno prazan i stomak mi se naglo stegao, jer sam znao da sam negde, ranije, 'pročitao' te stihove. Pripadali su jednoj dugačkoj pesmi, otprilike u trećoj četvrtini Vremečuvarove knjige. Zatvorio sam oči i video, na devetsto desetoj stranici, naslov te pesme. Zvala se 'Pesma starog pilota'. Govorila je o životu i smrti i o iskupljenju. Pokušao sam da prizovem u sećanje duge nizove crnih slova, da ih rasporedim po belom, snežnom polju svoga uma isto onako kao što ih je pesnik nekada ispisao po belim listovima hartije. Nisam uspeo. Iako sam u Borji, zajedno s drugim iskušenicima, vežbao pamtilačke veštine (kao i mnoge druge), ipak nisam bio pamtilac. Zažalio sam, već ko zna koji put, što nemam tu savršenu 'slikovnu memoriju' u kojoj se svaka slika što ju je oko ma i jednom u životu ugledalo može ponovo prizvati u um i ponovo razgledati i proučiti u svim svojim raznobojnim pojedinostima.
<BR>&nbsp;&nbsp;&nbsp;&nbsp;&nbsp;Katarinina koža postala je kao mermer iz Uradeta kada je rekla: "Ponoviću stihove još jednom. Moraš odgovoriti, ili..." Stavila je ruku na grlo i glasom jasnim kao večernje zvono Rese izrecitovala:
<BR>&nbsp;&nbsp;&nbsp;&nbsp;&nbsp;Toliki ljudi, svi lepotani!
<BR>&nbsp;&nbsp;&nbsp;&nbsp;&nbsp;Svi mrtvi leže sad:
<BR>
<BR>&nbsp;&nbsp;&nbsp;&nbsp;&nbsp;Setio sam se kako mi je Vremečuvar kazao da te pesme moram stalno da čitam, sve dok ih ne budem čuo u svom srcu. Zatvorio sam oko svoga uma pred zbrkom izuvijanih crnih slova. Trudio sam se da vidim. Pamtioci uče da do sećanja vode mnogi putevi. Sve je zapisano, kažu; ništa se ne zaboravlja. Osluškivao sam melodiju i ritam Katarininog poetskog odlomka. Odmah su u meni jasno odjeknule reči i ponovio sam što je moje srce nekada čulo:
<BR>
<BR>&nbsp;&nbsp;&nbsp;&nbsp;&nbsp;Toliki ljudi, svi lepotani!
<BR>&nbsp;&nbsp;&nbsp;&nbsp;&nbsp;Svi mrtvi leže sad:
<BR>&nbsp;&nbsp;&nbsp;&nbsp;&nbsp;A hiljade ljigavaca
<BR>&nbsp;&nbsp;&nbsp;&nbsp;&nbsp;Žive i dalje, tako i ja.
<BR>
<BR>&nbsp;&nbsp;&nbsp;&nbsp;&nbsp;Katarinina slika se nasmešila kao da je zadovoljna. Morao sam stalno da se podsećam da to nije prava Katarina već samo ono što je Entitet stvorio prema Katarininom obličju. Ili još bolje, bilo je to samo nepotpuno sećanje isisano iz moga uma na osnovu koga sam shvatio da poznajem samo stoti deo prave Katarine. Poznavao sam samo njene duge, čvrste ruke i udubljenje između njenih nogu i znao da nosi u sebi goruću potrebu za lepotom i zadovoljstvom (za nju, mislim, to je bilo jedno isto); poznavao sam slatki zvuk njenog glasa kad peva svoje tužne, vilinske pesme, ali u dušu joj nikad nisam mogao zagledati. Kao svi skrajeri, i ona je naučila da priguši u sebi strasti i strahovanja, da ih ugasi mokrim ćebetom spoljašnjeg spokojstva. Nisam znao šta je ispod njega, a i da jesam, ko sam ja da mogu u sebi držati jednu žensku dušu? Ne, nisam mogao, i upravo zato je Katarinina slika stvorena na osnovu mojih uspomena bila pomalo lažna. U prilici u kojoj bi prava Katarina bila obesna, njena slika je bila samo razigrana; u prilici u kojoj bi prava Katarina volela pesme i vizije budućih događaja držeći ih za sebe, njena slika ih je upotrebljavala u druge svrhe. U samoj biti te slike nalazila se ogromna ali ne baš sveznajuća celina, koja se poigravala telom i ličnošću ljudskog bića; u samoj biti prave Katarine bila je... pa, Katarina.
<BR>&nbsp;&nbsp;&nbsp;&nbsp;&nbsp;još sam bio ljut i zato sam ljutito rekao: "Neću da se igram zagonetanja."
<BR>&nbsp;&nbsp;&nbsp;&nbsp;&nbsp;Katarina se opet nasmeši i reče, "Oh, ali imamo još dve pesme."
<BR>&nbsp;&nbsp;&nbsp;&nbsp;&nbsp;"Mora da već znaš koje pesme znam a koje ne znam."
<BR>&nbsp;&nbsp;&nbsp;&nbsp;&nbsp;"Ne", odvrati ona, "ne mogu da vidim... ne znam."
<BR>&nbsp;&nbsp;&nbsp;&nbsp;&nbsp;"Mora da već znaš", ponovih.
<BR>&nbsp;&nbsp;&nbsp;&nbsp;&nbsp;"Zar ne mogu da izaberem šta želim da znam a šta ne želim? Volim neizvesnost, Malori moj."
<BR>&nbsp;&nbsp;&nbsp;&nbsp;&nbsp;"To je već predodređeno, zar ne?"
<BR>&nbsp;&nbsp;&nbsp;&nbsp;&nbsp;"Sve je predodređeno. Što je bilo, biće."
<BR>&nbsp;&nbsp;&nbsp;&nbsp;&nbsp;"Skrajerska trabunjanja."
<BR>&nbsp;&nbsp;&nbsp;&nbsp;&nbsp;"Pa ja sam skrajerka, kao što znaš."
<BR>&nbsp;&nbsp;&nbsp;&nbsp;&nbsp;"Ti si boginja, i već si odlučila kakav će biti ishod ove igre."
<BR>&nbsp;&nbsp;&nbsp;&nbsp;&nbsp;"Ništa nije odlučeno. Na kraju uvek sami biramo svoju budućnost."
<BR>&nbsp;&nbsp;&nbsp;&nbsp;&nbsp;Stegao sam pesnicu i rekao: "Kako samo mrzim to skrajersko brbljanje i tvoje naizgled mudre paradokse!"
<BR>&nbsp;&nbsp;&nbsp;&nbsp;&nbsp;"Ali zato uživaš u svojim matematičkim paradoksima."
<BR>&nbsp;&nbsp;&nbsp;&nbsp;&nbsp;"To je nešto drugo."
<BR>&nbsp;&nbsp;&nbsp;&nbsp;&nbsp;Dugo je držala ispruženu šaku ispred svojih sjajnih očiju, kao da je njihova unutrašnja svetlost peče. Onda je opet progovorila: "Nastavljamo. Ovu jednostavnu pesmicu napisao je jedan pradavni skrajer, koji nije znao da će Vild eksplodirati."
<BR>
<BR>&nbsp;&nbsp;&nbsp;&nbsp;&nbsp;Video sam zvezde kako padaju,
<BR>&nbsp;&nbsp;&nbsp;&nbsp;&nbsp;Ali kad padnu i da umru treba...
<BR>
<BR>&nbsp;&nbsp;&nbsp;&nbsp;&nbsp;I ja nastavih:
<BR>
<BR>&nbsp;&nbsp;&nbsp;&nbsp;&nbsp;Nijedna zvezda ne nestaje,
<BR>&nbsp;&nbsp;&nbsp;&nbsp;&nbsp;Sa zvezdama posutog neba.
<BR>
<BR>&nbsp;&nbsp;&nbsp;&nbsp;&nbsp;"Ali zvezde nestaju, zar ne?" dodadoh ja. "Vild neprestano raste, i niko ne zna zašto."
<BR>&nbsp;&nbsp;&nbsp;&nbsp;&nbsp;"Moramo", složi se ona, "učiniti nešto da Vild sprečimo da dalje eksplodira. Postalo bi tako neromantično kad bi sve zvezde poumirale!"
<BR>&nbsp;&nbsp;&nbsp;&nbsp;&nbsp;Uklonio sam kosu sa očiju i postavio joj pitanje koje je zaokupljalo nekoliko najboljih umova našega Reda. "Zašto Vild eksplodira?"
<BR>&nbsp;&nbsp;&nbsp;&nbsp;&nbsp;Katarinina slika se nasmeši. "Ako budeš znao stihove ove sledeće pesme, imaćeš pravo da me pitaš o tome, ili o bilo čemu drugom... Oh, pesma! Kako je lepa!" Pljesnula je rukama kao devojčica koja se raduje što će svom prijatelju dati poklon za rođendan. I reči koje sam dobro poznavao zatreperiše u vazduhu:
<BR>
<BR>&nbsp;&nbsp;&nbsp;&nbsp;&nbsp;Tigre! Tigre! plamtiš sad
<BR>&nbsp;&nbsp;&nbsp;&nbsp;&nbsp;U prašumi tamne noći,
<BR>&nbsp;&nbsp;&nbsp;&nbsp;&nbsp;Čija besmrtna ruka il' oči
<BR>&nbsp;&nbsp;&nbsp;&nbsp;&nbsp;Stvoriše tvoj strašni sklad?
<BR>
<BR>&nbsp;&nbsp;&nbsp;&nbsp;&nbsp;"Važno je", rekoh ja, "da se rimuju 'noći' i 'oči'. Stao sam da se smejem jer sam bio srećan kao nikada u životu. (Čudno je kako oslobađanje od smrtne opasnosti trenutno proizvodi takvu silovitu radost. Ponudiću ovaj savet našim starim, žučljivim akademicima, koji umiru od dosade svoje svakodnevnice: izložite život opasnosti samo za jednu jedinu noć, i svaki trenutak sledećeg dana treperiće vam od slatke muzike života.)
<BR>&nbsp;&nbsp;&nbsp;&nbsp;&nbsp;Katarinina prikaza me je posmatrala. Bilo je u njoj nečega beskrajno primamljivog, nečega što se gotovo ne može opisati. Pomislio sam da je ova Katarina pomirena sama sa sobom i svojim svemirom onako kako prava Katarina nikada ne bi mogla da bude.
<BR>&nbsp;&nbsp;&nbsp;&nbsp;&nbsp;A onda ona zatvori oči i reče: "Ne, pogrešio si. Dala sam ti stihove iz poslednje strofe te pesme, ne iz prve."
<BR>&nbsp;&nbsp;&nbsp;&nbsp;&nbsp;Moguće je da mi je srce za nekoliko trenutaka prestalo da kuca. Smrtno preplašen, rekoh: "Ali prva i poslednja strofa su iste."
<BR>&nbsp;&nbsp;&nbsp;&nbsp;&nbsp;"Nisu. Prva tri stiha su im ista. Četvrti im se razlikuje za jednu reč."
<BR>&nbsp;&nbsp;&nbsp;&nbsp;&nbsp;"U tom slučaju", uzbunih se, "otkud sam mogao znati koja ti je strofa na umu? Jer, ako su prva tri stiha ista, onda su i prva dva."
<BR>&nbsp;&nbsp;&nbsp;&nbsp;&nbsp;"Nije ovo Test Znanja", odvrati ona, "već Test Ćudljivosti, kao što sam ti rekla. Ipak, meni se prohtelo", i tu se ona nasmeši, "da ti dam još jednu priliku." I dok su joj oči sijale prelivajući se od gorućeg kobalta do svetlog indiga, ona ponovi:
<BR>
<BR>&nbsp;&nbsp;&nbsp;&nbsp;&nbsp;Tigre! Tigre! plamtiš sad
<BR>&nbsp;&nbsp;&nbsp;&nbsp;&nbsp;U prašumi tamne noći,
<BR>
<BR>&nbsp;&nbsp;&nbsp;&nbsp;&nbsp;Bio sam izgubljen. Jasno sam se - onoliko jasno koliko sam zaista posedovao vizuelnu memoriju - sećao svakog slova i svake reči te neobične pesme. Tačno sam je izrecitovao; prva i poslednja strofa bile su iste. I opet sam čuo:
<BR>
<BR>&nbsp;&nbsp;&nbsp;&nbsp;&nbsp;Tigre! Tigre! plamtiš sad
<BR>&nbsp;&nbsp;&nbsp;&nbsp;&nbsp;U prašumi tamne noći,
<BR>&nbsp;&nbsp;&nbsp;&nbsp;&nbsp;Čija besmrtna ruka il' oči...
<BR>
<BR>&nbsp;&nbsp;&nbsp;&nbsp;&nbsp;"Kako glasi poslednji stih, Malori? Onaj koji je pesnik napisao, ne onaj koji je odštampan u tvojoj knjizi?"
<BR>&nbsp;&nbsp;&nbsp;&nbsp;&nbsp;Zapitao sam se da li su prastari akademici, prilikom prepisivanja pesme iz jedne knjige u drugu (ili iz knjige u računar), napravili grešku? Možda se greška dogodila u poslednjim danima veka Holokausta. Izgledalo je sasvim moguće da je neka prastara istoričarka, u žurbi da sačuva to blago pre nego što joj umiranje koštane srži ne satruli kosti, nepažljivo izmenila jednu jedinu (ali važnu) reč. Ili je možda greška napravljena prilikom one zbrke u Seobama; možda je neki revizionista, iz bilo kog razloga, imao nešto protiv te jedne reči i izmenio je.
<BR>&nbsp;&nbsp;&nbsp;&nbsp;&nbsp;Kako bilo da bilo, greška je bila napravljena, i ja sam očajnički nastojao da otkrijem - ili se setim - koja je to reč. Primenio sam onaj svoj mali trik, da osluškujem reči u svom srcu, ali tamo ničega nije bilo. Primenio sam i druge metode pamtilačke veštine, ali sve je bilo uzalud. Mnogo bolje će biti da pokušam da pogodim koja je reč promenjena i da uzmem nesumice neku reč - bilo koju - umesto nje. Bar će postojati verovatnoća, veoma mala, da pogodim pravu reč.
<BR>&nbsp;&nbsp;&nbsp;&nbsp;&nbsp;Čvrsto zatvorenih očiju, Katarina je liznula usne i upitala, "Kako glasi taj poslednjih stih, Malori? Kaži mi, da ne bih morala da pripremim mesto u svom mozgu gde ću prekopirati tvoj."
<BR>&nbsp;&nbsp;&nbsp;&nbsp;&nbsp;Vremečuvar i niko drugi spasao me je od te ćudljivosti Entiteta. Onako sav osujećen i očajan, dok sam škrgutao zubima, slučajno sam pomislio na njega, možda da bih mu prebacio što mi je dao knjigu punu grešaka. Setio sam ga se kako recituje tu pesmu. Najzad, čuo sam i reči u srcu. Da li je Vremečuvar kazivao onu istinsku pesmu? I ako jeste, otkud je znao tu stariju verziju? Bilo je nečeg sumnjivog, čak i tajanstvenog u tom Vremečuvaru. Kako se uopšte moglo slučiti da on kazuje istu pesmu koju sad traži boginja? Da nije i on, u mladosti, putovao u srce Entiteta i da i od njega nije zatražila istu tu pesmu? Pesma, koja je iz njegovih usta izlazila nalik na režanje, zaista se razlikovala od pesme u knjizi, i to za jednu jedinu reč.
<BR>&nbsp;&nbsp;&nbsp;&nbsp;&nbsp;Sklopio sam ruke, duboko uvukao vazduh i rekao:
<BR>
<BR>&nbsp;&nbsp;&nbsp;&nbsp;&nbsp;Tigre! Tigre! plamtiš sad
<BR>&nbsp;&nbsp;&nbsp;&nbsp;&nbsp;U prašumi tamne noći,
<BR>&nbsp;&nbsp;&nbsp;&nbsp;&nbsp;Čija besmrtna ruka il' oči
<BR>&nbsp;&nbsp;&nbsp;&nbsp;&nbsp;Smelo stvorište tvoj strašni sklad?
<BR>
<BR>&nbsp;&nbsp;&nbsp;&nbsp;&nbsp;"Smelo stvoriše", ponovih ja. "To je ta reč, zar ne? Smelo stvoriše."
<BR>&nbsp;&nbsp;&nbsp;&nbsp;&nbsp;Katarinina slika otvori oči i ne reče ni reč.
<BR>&nbsp;&nbsp;&nbsp;&nbsp;&nbsp;"Je li tako?"
<BR>&nbsp;&nbsp;&nbsp;&nbsp;&nbsp;A ona se na to samo nasmeši i prošaputa:
<BR>
<BR>&nbsp;&nbsp;&nbsp;&nbsp;&nbsp;Večeras, iznad vlažnih gora
<BR>&nbsp;&nbsp;&nbsp;&nbsp;&nbsp;Zvezdani talas pun je tišine:
<BR>&nbsp;&nbsp;&nbsp;&nbsp;&nbsp;Vratio se mornar sa mora
<BR>&nbsp;&nbsp;&nbsp;&nbsp;&nbsp;I lovac iz planine.
<BR>
<BR>&nbsp;&nbsp;&nbsp;&nbsp;&nbsp;"Zbogom, Malori moj. Ko je toliko hrabar da stvori tvoj strašni sklad? Ja ne."
<BR>&nbsp;&nbsp;&nbsp;&nbsp;&nbsp;Tek što je to izrekla njen hologram nestade iz brodske kabine i ja ostadoh sam. Oh, gde, gde, pitao sam se, odlazi svetlost kad se ugasi?
<BR>&nbsp;&nbsp;&nbsp;&nbsp;&nbsp;Još malo pa si se vratio kući mornaru moj, moj lovče na znanje.
<BR>&nbsp;&nbsp;&nbsp;&nbsp;&nbsp;- Pesma... znači, tačno sam ja zapamtio?
<BR>&nbsp;&nbsp;&nbsp;&nbsp;&nbsp;Možeš mi postaviti tri pitanja.
<BR>&nbsp;&nbsp;&nbsp;&nbsp;&nbsp;Položio sam Njen ispit, i bio sam slobodan. Slobodan! Ovog puta sam bio siguran da sam slobodan! Stotinu pitanja mi je igralo u umu, poput prvih redova igračica u trupi oskudno obučenih džakarandanskih prostitutki: da li je vaseljena otvorena ili zatvorena? Odakle potiče praiskonska jednostrukost? Da li se bilo koji prirodni broj može izraziti zbirom dva primarna broja? Da li je moja majka zaista pokušala da ubije Solija? Koliko je, zaista, star Vremečuvar? Zašto Vild stalno eksplodira? Gde odlazi svetlost kada...?
<BR>&nbsp;&nbsp;&nbsp;&nbsp;&nbsp;Svetlost se gasi.
<BR>&nbsp;&nbsp;&nbsp;&nbsp;&nbsp;- To nije bilo pitanje. Samo sam razmišljao... pitao sam se kako...
<BR>&nbsp;&nbsp;&nbsp;&nbsp;&nbsp;Postavi svoje pitanje.
<BR>&nbsp;&nbsp;&nbsp;&nbsp;&nbsp;Izgleda da ću morati dobro da povedem računa kad postavljam pitanja, jer će inače Entitet moći da se poigrava mnome. Dugo sam razmišljao pre nego što sam postavio pitanje čiji bi odgovor mogao nagovestiti mnoge druge tajne. Liznuo sam sasušene zube i glasno zapitao ono što me je opsedalo još od detinjstva: "Zašto uopšte postoji vaseljena; zašto uopšte ima nešto, a ne ništa?"
<BR>&nbsp;&nbsp;&nbsp;&nbsp;&nbsp;To bih i ja volela da znam.
<BR>&nbsp;&nbsp;&nbsp;&nbsp;&nbsp;Naljutio sam se što mi nije odgovorila na pitanje i zato sam bez pažljivog premišljanja izvalio: zašto Vild ekspolodira?"
<BR>&nbsp;&nbsp;&nbsp;&nbsp;&nbsp;Jesi li siguran da baš to želiš da saznaš? Šta bi ti vredelo da otkriješ uzrok, ako ne znaš kako da sprečiš Vild da i dalje eksplodira? Možda bi bilo bolje da drukčije formulišeš svoje pitanje?
<BR>&nbsp;&nbsp;&nbsp;&nbsp;&nbsp;- Dobro, kako bih mogao - ja ili bilo ko drugi - da zaustavim eksplodiranje Vilda?
<BR>&nbsp;&nbsp;&nbsp;&nbsp;&nbsp;Za sada još ne možeš. Tajna ozdravljenja Vilda je deo jedne veće tajne. Moraćeš sam da otkriješ tu veću tajnu.
<BR>&nbsp;&nbsp;&nbsp;&nbsp;&nbsp;Opet zagonetke! Opet igranja! Da li je Ona u stanju da mi jednostavno da odgovor na pitanje bez postavljanja zagonetki? Nisam verovao da jeste. Kao kraljica trgovaca na Trianu koja čuva svoj nakit i Ona je, izgleda, bila rešena da sačuva svoje dragoceno znanje. Pola u šali, pola u očajanju, rekoh: "Poruka Jeldri - i oni su govorili u zagonetkama. Rekli su da tajna čovekove besmrtnosti leži u njegovoj prošlosti i budućnosti. Šta su pod tim podrazumevali? Gde se, zapravo, ta tajna može naći?"
<BR>&nbsp;&nbsp;&nbsp;&nbsp;&nbsp;Nisam očekivao pravi odgovor, bar ne neki razumljivi odgovor, i zato sam bio potresen do srži kad je u meni odjeknuo božanski glas:
<BR>&nbsp;&nbsp;&nbsp;&nbsp;&nbsp;Ta tajna zapisana je u najstarijoj DNK ljudskog roda.
<BR>&nbsp;&nbsp;&nbsp;&nbsp;&nbsp;Najstarija DNK ljudskog... pa koja je to? I kako se tajna može dešifrovati? I zašto mora da bude...
<BR>&nbsp;&nbsp;&nbsp;&nbsp;&nbsp;Završio si s pitanjima.
<BR>&nbsp;&nbsp;&nbsp;&nbsp;&nbsp;- Ali ti si mi umesto odgovora davala zagonetke!
<BR>&nbsp;&nbsp;&nbsp;&nbsp;&nbsp;Onda ćeš morati da rešiš te zagonetke.
<BR>&nbsp;&nbsp;&nbsp;&nbsp;&nbsp;- Da ih rešim? Čemu? Ionako ću umreti s tim rešenjima. Iz Beskonačnog Drveta nema izlaza, zar ne? Kako da iziđem?
<BR>&nbsp;&nbsp;&nbsp;&nbsp;&nbsp;Trebalo je da to čuvaš za poslednje pitanje.
<BR>&nbsp;&nbsp;&nbsp;&nbsp;&nbsp;- Prokleta bila i ti i tvoje igre!
<BR>&nbsp;&nbsp;&nbsp;&nbsp;&nbsp;Iz Beskonačnog Drveta nema izlaza. Ali jesi li siguran da je ovo Drvo beskonačno?
<BR>&nbsp;&nbsp;&nbsp;&nbsp;&nbsp;Bio sam siguran, nego šta! Zar pilot ne odraste sa Galivarovim teoremama mapa? Zar nisam već dokazao da se Lavijev niz ne može usaditi u nepromenjivi prostor? Zar nisam dobro znao šta je to beskonačno a šta konačno Drvo?
<BR>&nbsp;&nbsp;&nbsp;&nbsp;&nbsp;Jesi li proverio svoj dokaz?
<BR>&nbsp;&nbsp;&nbsp;&nbsp;&nbsp;Nisam bio proverio svoj dokaz! Nisam voleo pomisao da u mom dokazu može postojati greška. Ali nisam hteo ni da umrem, i zato sam se obratio svom brodskom računaru. Ušao sam u misaoni prostor mnogostrukosti. Istog časa kristalni ideoplasti navreše mi u um, i ja stadoh da ređam simbole ugrađujući ih u dokazni niz. Dok je oluja brojeva besnela, napravio sam matematički model mnogostrukosti. Mnogostrukost se odjednom otvorila preda mnom. Duboko u vremenu sna rekonstruisao sam svoj dokaz. Tačno je, Lavijev niz se ne može usaditi u nepromenjivi prostor. A onda mi je niotkuda pala na pamet jedna misao: da li se Lavijev niz zaista može upotrebiti za modelovanje razgranavanja Drveta? Šta ako se ono može modelovati prostim Lavijevim nizom? Da li se prosti Lavijev niz može usaditi u nepromenjivi prostor?
<BR>&nbsp;&nbsp;&nbsp;&nbsp;&nbsp;Drhtao sam od očekivanja dok sam gradio novi dokazni niz. Da, prosti Lavi se može usaditi! Dokazao sam da može. Obrisao sam znoj sa čela i napravio mapu probabiliteta. Istoga časa trilioni grana drveta spojiše se u jednu. Dakle, ipak je to bilo Konačno Drvo. Bio sam spasen! Prešao sam u pravoj liniji do tačke izlaza u blizini zvezde plavog džina. Ispao sam u stvarni prostor, u roj deset hiljada meseca-mozgova Tranzistorskog Entiteta.
<BR>&nbsp;&nbsp;&nbsp;&nbsp;&nbsp;Zadovoljna sam tobom, Malori moj. Ali srešćemo se opet kad me još više budeš zadovoljio. Do tada, daleko padaj, Pilote, i zbogom.
<BR>&nbsp;&nbsp;&nbsp;&nbsp;&nbsp;Do dana današnjeg pitam se kakva je zaista bila priroda tog drveta u kome sam bio zarobljen. Da li je zaista to bilo Konačno Drvo? Ili je, možda, Entitet nekako - na neki nemogući način - izmenio Beskonačno Drvo u konačno? Ako jeste, mislim, Ona je onda zaista boginja dostojna obožavanja. Ili je bar dostojna straha i strahopoštovanja. Nakon što sam pogledao napolje, na toplu, plavu sunčevu svetlost, toliko su me ispunile obe vrste tih osećanja da sam napravio prvu od svojih mnogobrojnih mapa za putovanje natrag u Nikadiju. Iako sam izgarao od čudnih osećanja i neodgovorenih pitanja, nisam imao ni najmanje volje da se opet sretnem s Njom. Želeo sam da nikada više ne budem testiran i da mi život nikada više ne zavisi od slučaja i ćudljivosti jedne boginje. Želeo sam da više nikada ne začujem božanski glas kako mi, protiv moje volje, odzvanja u umu. Hteo sam, prosto, da se vratim kući, da opet pijem viski sa Bardom po barovima u Četvrti Inostranaca, da kažem eshatolozima i Leopoldu Soliju i celom gradu da je tajna života zapisana u najstarijoj dezoksiribonukleinskoj kiselini čovekovoj.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
