<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>KOREKTURSKI ROB
<P>&nbsp;&nbsp;&nbsp;&nbsp;&nbsp;Korporacija 'Američki roboti i mehanički ljudi', tužena u ovoj parnici, imala je dovoljno uticaja da isposluje suđenje iza zatvorenih vrata i bez porote.
<BR>&nbsp;&nbsp;&nbsp;&nbsp;&nbsp;Doduše, Severoistočni Univerzitet nije se naročito trudio da to spreči. Izvršitelji testamenta znali su savršeno dobro kako bi javnost mogla da reaguje na bilo kakav problem vezan za nekorektno ponašanje robota, koliko god to nekorektno ponašanje predstavljalo redak slučaj. Takođe su imali jasnu predstavu o tome da bi se pobuna protiv robota mogla bez upozorenja pretvoriti u pobunu protiv nauke.
<BR>&nbsp;&nbsp;&nbsp;&nbsp;&nbsp;Vlada, koju je u ovom slučaju predstavljao sudija Harlou Šejn, isto je tako želela da se ova zbrka što tiše rasčisti. Nije bilo uputno suprotstavljati se ni 'Američkim robotima' ni akademskom svetu.
<BR>&nbsp;&nbsp;&nbsp;&nbsp;&nbsp;Sudija Šejn reče: "Pošto, gospodo, nisu prisutni ni štampa, ni javnost, ni porota, svedimo ceremoniju na što manju meru i latimo se činjenica."
<BR>&nbsp;&nbsp;&nbsp;&nbsp;&nbsp;Dok je ovo govorio, ukočeno se osmehivao, možda stoga što se nije baš mnogo nadao da će njegova molba biti prihvaćena, a onda je potegao odoru kako bi se udobnije namestio. Lice mu je bilo prijatno rumeno, brada okrugla i meka, nos širok, a oči svetle i široko razmaknute. Sve u svemu to nije bilo lice koje je odisalo sudijskim dostojanstvom i sudija je toga bio svestan.
<BR>&nbsp;&nbsp;&nbsp;&nbsp;&nbsp;Prvi se zakleo Barnabas H. Gudfelou, profesor fizike na Severnoistočnom Univerzitetu; učinio je to sa izrazom lica koji je potpuno izneverio njegovo ime. <EM>'Gudfelou' - Dobrica, Dobrić; prim. prev.</EM>
<BR>&nbsp;&nbsp;&nbsp;&nbsp;&nbsp;Posle uobičajenih pitanja tipičnih za gambitsko otvaranje, tužilac je gurnuo šake duboko u džepove i upitao: "Kada ste prvi put, profesore, bili upoznati sa idejom o mogućem zapošljavanju Robota EZ-27 i kako?"
<BR>&nbsp;&nbsp;&nbsp;&nbsp;&nbsp;Profesor Gudfelou je imao sitno i četvrtasto lice koje je sada izražavalo nelagodnost i nije delovalo nimalo blagonaklonije nego malopre. On reče: "Održavam profesionalnu vezu i s vremena na vreme srećem se privatno sa dr Alfredom Leningom, direktorom istraživačkog odelenja pri 'Američkim robotima'. Bio sam spreman da ga saslušam sa izvesnom popustljivošću kada mi je predložio nešto vrlo čudno trećeg marta prošle godine..."
<BR>&nbsp;&nbsp;&nbsp;&nbsp;&nbsp;"2033?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Izvinite što sam vas prekinuo. Molim vas nastavite."
<BR>&nbsp;&nbsp;&nbsp;&nbsp;&nbsp;Profesor ledeno klimnu, namršti se kako bi razvrstao činjenice u umu i poče da priča.
<BR>
<BR>&nbsp;&nbsp;&nbsp;&nbsp;&nbsp;Profesor Gudfelou se zagledao u robota sa izvesnom nelagodnošću. Donet je u ostavu u podrumu u drvenom sanduku, u skladu sa propisima vezanim za isporuke robota iz mesta u mesto na površini Zemlje.
<BR>&nbsp;&nbsp;&nbsp;&nbsp;&nbsp;Znao je da stiže; nije se moglo reći da je bio nepripremljen. Od trenutka kada mu je dr Lening prvi put telefonirao trećega marta, osećao je kako popušta pred ubedljivošću ovog drugog, a neizbežni ishod ovog popuštanja bilo je to da se sada našao licem u lice sa jednim robotom.
<BR>&nbsp;&nbsp;&nbsp;&nbsp;&nbsp;Činio mu se neuobičajeno velik kada mu se našao na dohvat ruke.
<BR>&nbsp;&nbsp;&nbsp;&nbsp;&nbsp;Alfred Lening je takođe dobro osmotrio vlastitog robota, kao da želi da se uveri da nije oštećen prilikom prevoza. Zatim je usmerio nakostrešene obrve i grivu sede kose u profesorovom pravcu.
<BR>&nbsp;&nbsp;&nbsp;&nbsp;&nbsp;"Ovo je Robot EZ-27, prvi primerak ovog modela dat na javnu upotrebu." Okrenuo se prema robotu. "Ovo je profesor Gudfelou, Izi."
<BR>&nbsp;&nbsp;&nbsp;&nbsp;&nbsp;Izi progovori ravnodušno, ali tako iznenada da se profesor trgnuo. "Dobar dan, profesore."
<BR>&nbsp;&nbsp;&nbsp;&nbsp;&nbsp;Izi je bio sedam stopa visok i imao je opšte razmere muškarca... to je bilo osnovno pravilo 'Američkih robota'. To i posedovanje osnovnih patenata na pozitronski mozak pribavilo im je, u stvari, monopol na robote i uglavnom monopol na kompjuterske uređaje uopšte.
<BR>&nbsp;&nbsp;&nbsp;&nbsp;&nbsp;Dva predstavnika 'Američkih robota' koja su raspakovala robota u međuvremenu su otišla; profesor je stao da prelazi pogledom sa Leninga na robota i nazad. "Ubeđen sam da je bezopasan." Nije zvučao baš mnogo uveren u to.
<BR>&nbsp;&nbsp;&nbsp;&nbsp;&nbsp;"Bezopasniji je od mene", reče Lening. "Ja bih još i mogao da vas udarim. Izi ne bi. Pretpostavljam da su vam poznata Tri Zakona robotike."
<BR>&nbsp;&nbsp;&nbsp;&nbsp;&nbsp;"Svakako", odvrati Gudfelou.
<BR>&nbsp;&nbsp;&nbsp;&nbsp;&nbsp;"Oni su ugrađeni u pozitronska ustrojstva robotovog mozga i moraju se poštovati. Prvi Zakon, osnovno pravilo robotovog postojanja, štiti život i dobrobit svih ljudskih bića." On zastade, protrlja obraz, pa dodade: "To je nešto u šta bismo voleli da ubedimo celu Zemlju, kada bismo mogli."
<BR>&nbsp;&nbsp;&nbsp;&nbsp;&nbsp;"Stvar je u tome što on izgleda tako golemo."
<BR>&nbsp;&nbsp;&nbsp;&nbsp;&nbsp;"U pravu ste. Ali bez obzira na njegov izgled, uverićete se da je koristan."
<BR>&nbsp;&nbsp;&nbsp;&nbsp;&nbsp;"Nisam siguran na koji način. Naši razgovori nisu mi mnogo pomogli u tom pogledu. Pa ipak, pristao sam da pogledam tu stvar i to upravo činim."
<BR>&nbsp;&nbsp;&nbsp;&nbsp;&nbsp;"Učinićemo mi nešto i više od toga, profesore. Jeste li doneli knjigu?"
<BR>&nbsp;&nbsp;&nbsp;&nbsp;&nbsp;"Jesam."
<BR>&nbsp;&nbsp;&nbsp;&nbsp;&nbsp;"Mogu li da je vidim?"
<BR>&nbsp;&nbsp;&nbsp;&nbsp;&nbsp;Profesor Gudfelou posegnu za knjigom, ne skidajući pogled sa metala u ljudskom obliku pred sobom. Iz tašne kod nogu izvukao je neku knjigu.
<BR>&nbsp;&nbsp;&nbsp;&nbsp;&nbsp;Lening ispruži ruku i zagleda se u naslov. "Fizička hemija elektrolita u rastvoru. Baš fino, ser. Nasumce ste ovu knjigu sami odabrali. Ja vam ni na koji način nisam sugerisao da uzmete baš ovaj naslov. Jesam li u pravu?"
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;Lening dodade knjigu Robotu EZ-27.
<BR>&nbsp;&nbsp;&nbsp;&nbsp;&nbsp;Profesor poskoči. "Ne! To je vredna knjiga!"
<BR>&nbsp;&nbsp;&nbsp;&nbsp;&nbsp;Lening podiže obrve tako da su sada ličile na inje. On reče: "Izi ne namerava da rascepa knjigu da bi vam pokazao koliko je snažan, uveravam vas. U stanju je da se odnosi prema knjizi isto onako nežno kao vi ili ja. Počni, Izi."
<BR>&nbsp;&nbsp;&nbsp;&nbsp;&nbsp;"Hvala, gospodine", reče Izi. Zatim je malo okrenuo svoje metalno telo i dodao: "Sa vašim dopuštenjem, profesore Gudfelou."
<BR>&nbsp;&nbsp;&nbsp;&nbsp;&nbsp;Profesor je samo zurio, ali ipak na kraju izusti: "Da... da, svakako."
<BR>&nbsp;&nbsp;&nbsp;&nbsp;&nbsp;Izi je polako ali sigurno okretao stranice metalnim prstima. Prvo bi pogledao levu pa desnu; onda bi ponovo okrenuo stranicu, pogledao levu, pa desnu; zatim okrenuo stranicu i nastavljao tako iz minuta u minut.
<BR>&nbsp;&nbsp;&nbsp;&nbsp;&nbsp;Odisao je takvom snagom da se činilo da se smanjila čak i ogromna prostorija betonskih zidova u kojoj su se nalazili, dok dva posmatrača kao da su se svela na nešto znatno ispod prirodne veličine.
<BR>&nbsp;&nbsp;&nbsp;&nbsp;&nbsp;Gudfelou promrmlja: "Svetlost nije baš najbolja."
<BR>&nbsp;&nbsp;&nbsp;&nbsp;&nbsp;"Biće dovoljna."
<BR>&nbsp;&nbsp;&nbsp;&nbsp;&nbsp;"Ali šta on to radi?" upita Gudfelou, ovoga puta oštrije.
<BR>&nbsp;&nbsp;&nbsp;&nbsp;&nbsp;"Strpljenja, ser."
<BR>&nbsp;&nbsp;&nbsp;&nbsp;&nbsp;Robot je konačno okrenuo je i poslednju stranu. Lening upita: "Pa, Izi?"
<BR>&nbsp;&nbsp;&nbsp;&nbsp;&nbsp;"Ovo je veoma precizno urađena knjiga", odvrati robot. "Ima malo grešaka na koje mogu da ukažem. Na strani 27, red 22, reč 'pozitivan' napisana je 'positivan'. Zarez na strani 32 u 6. redu je suvišan, dok na strani 54 u 13. redu jedan nedostaje. Umesto znaka plus u jednačini XIV-2 na strani 337 trebalo bi da stoji minus da bi bila u skladu sa prethodnim jednačinama..."
<BR>&nbsp;&nbsp;&nbsp;&nbsp;&nbsp;"Stanite! Stanite!" povika profesor. "Šta on to radi?"
<BR>&nbsp;&nbsp;&nbsp;&nbsp;&nbsp;"Radi?" ponovi Lening kao odjek, sa prizvukom iščuđavanja. "Pa već je sve uradio! Izvršio je završnu lekturu i korekturu knjige."
<BR>&nbsp;&nbsp;&nbsp;&nbsp;&nbsp;"Završnu lekturu i korekturu?"
<BR>&nbsp;&nbsp;&nbsp;&nbsp;&nbsp;"Da. Za ono malo vremena koliko mu je bilo potrebno da je celu prelista, video je sve korektorske, pravopisne i interpunkcijske greške. Uočio je, uz to, nepravilnosti u redu reči i logičke nesaglasnosti. I zauvek će upamtiti sve to, od reči do reči."
<BR>&nbsp;&nbsp;&nbsp;&nbsp;&nbsp;Profesor je samo zinuo. Žurno se udaljio od Leninga i Izija, pa se isto tako žurno vratio. Prekrstio je ruke na grudima i zagledao se u njih. Na kraju je upitao: "Hoćete da kažete da je ovaj robot kadar da obavlja završnu obradu teksta?"
<BR>&nbsp;&nbsp;&nbsp;&nbsp;&nbsp;Lening klimnu. "Između ostalog."
<BR>&nbsp;&nbsp;&nbsp;&nbsp;&nbsp;"Ali zašto ga pokazujete meni?"
<BR>&nbsp;&nbsp;&nbsp;&nbsp;&nbsp;"Kako biste mi pomogli da ubedim univerzitet da ga nabavi."
<BR>&nbsp;&nbsp;&nbsp;&nbsp;&nbsp;"Da obavlja obradu teksta?"
<BR>&nbsp;&nbsp;&nbsp;&nbsp;&nbsp;"Između ostalog", strpljivo ponovi Lening.
<BR>&nbsp;&nbsp;&nbsp;&nbsp;&nbsp;Profesor izvi šiljato lice u izraz osobene kisele neverice. "Ali to je suludo!"
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Univerzitet nikada neće moći da kupi ovih pola tone... bar toliko mora da teži... ovog lektora od pola tone."
<BR>&nbsp;&nbsp;&nbsp;&nbsp;&nbsp;"Nije on samo lektor. Pripremaće izveštaje na osnovu beležaka, ispunjavaće formulare, služiće kao pouzdano skladište podataka, razvrstavaće hartije..."
<BR>&nbsp;&nbsp;&nbsp;&nbsp;&nbsp;"Sve su to sitnice!"
<BR>
<BR>&nbsp;&nbsp;&nbsp;&nbsp;&nbsp;Lening reče: "Nipošto - i to ću vam odmah dokazati. Ali mislim da ćemo o tome moći mnogo udobnije da razgovaramo u vašoj kancelariji, ako nemate ništa protiv."
<BR>&nbsp;&nbsp;&nbsp;&nbsp;&nbsp;"Ne, razume se da nemam", poče profesor mehanički i napravi pola koraka kao da će se okrenuti. Zatim ispali kao iz topa: "Ali robot... ne možemo povesti robota. Doktore, moraćete da ga vratite u sanduk."
<BR>&nbsp;&nbsp;&nbsp;&nbsp;&nbsp;"Nema potrebe. Možemo Izija ostaviti ovde."
<BR>&nbsp;&nbsp;&nbsp;&nbsp;&nbsp;"Bez čuvara?"
<BR>&nbsp;&nbsp;&nbsp;&nbsp;&nbsp;"Zašto da ne? Zna da mora tu da ostane. Profesore Gudfelou, neophodno je da shvatite da je robot mnogo pouzdaniji od ljudskog bića."
<BR>&nbsp;&nbsp;&nbsp;&nbsp;&nbsp;"Ja ću biti odgovoran za svaku štetu..."
<BR>&nbsp;&nbsp;&nbsp;&nbsp;&nbsp;"Neće biti počinjena naikakva šteta. Jemčim vam to. Slušajte, prošlo je radno vreme. Prepostavljam da ne očekujete nikoga da dođe ovamo do sutra ujutro. Kamion i dva moja čoveka su napolju. 'Američki roboti' preuzeće svaku odgovornost za sve što bi se eventualno moglo dogoditi. Ali ništa se neće dogoditi. Nazovite to demonstracijom robotove pouzdanosti."
<BR>&nbsp;&nbsp;&nbsp;&nbsp;&nbsp;Profesor je dozvolio da bude izveden iz skladišta. Čak ni u svojoj kancelariji, pet spratova više, nije se osećao mnogo udobnije.
<BR>&nbsp;&nbsp;&nbsp;&nbsp;&nbsp;Belom maramicom je sve vreme brisao graške znoja koje su mu izbijale po čelu.
<BR>&nbsp;&nbsp;&nbsp;&nbsp;&nbsp;"Kao što vam je odlično poznato, dr Lening, postoje zakoni protiv upotrebe robota na površini Zemlje", istaknu on.
<BR>&nbsp;&nbsp;&nbsp;&nbsp;&nbsp;"Zakoni, profesore Gudfelou, nisu jednostavna stvar. Roboti se možda ne smeju koristiti na državnim putevima ili u javnim zgradama. Ne smeju se koristiti na privatnom zemljištu ili u privatnim građevinama osim pod izvesnim ograničenjima koja se obično svode na zabranu. Međutim, univerzitet je velika privatna institucija koja obično uživa povlašćeni tretman. Kada bi se robot koristio samo u jednoj određenoj prostoriji, samo za akademske svrhe, ako bi se poštovala izvesna druga ograničenja i ako bi muškarci i žene koji ulaze u tu prostoriju u potpunosti sarađivali, mogli bismo ostati u okviru zakona."
<BR>&nbsp;&nbsp;&nbsp;&nbsp;&nbsp;"Čemu sva ta muka samo da bi on lektorisao tekstove?"
<BR>&nbsp;&nbsp;&nbsp;&nbsp;&nbsp;"Korist bi bila ogromna, profesore. Rad robota do sada je korišćen samo da nam olakša fizički napor. Zar isto tako ne postoji i mentalni napor? Kada, recimo, profesor, kadar za veoma korisno kreativno razmišljanje, biva primoran da protraći dve nedelje na mukotrpnu korekturu teksta, a ja vam nudim mašinu koja je u stanju da to uradi za trideset minuta. Da li je to sitnica?"
<BR>&nbsp;&nbsp;&nbsp;&nbsp;&nbsp;"Ali cena..."
<BR>&nbsp;&nbsp;&nbsp;&nbsp;&nbsp;"Cena neka vas ne brine. Ne možete da kupite EZ-27, sve i da hoćete. 'Američki roboti' ne prodaju svoje proizvode. Međutim, univerzitet može da iznajmi EZ-27 za hiljadu dolara godišnje... što je znatno manje od cene, na primer, dodatka neophodnog za stalno snimanje mikrotalasnim spektografom."
<BR>&nbsp;&nbsp;&nbsp;&nbsp;&nbsp;Gudfelou je bio zaprepašćn. Lening je iskoristio stečenu prednost, rekavši: "Od vas samo tražim da to iznesete pred bilo koju skupinu koja ovde donosi odluke. Biće mi drago da im pružim sva potrebna obaveštenja."
<BR>&nbsp;&nbsp;&nbsp;&nbsp;&nbsp;"Pa", sumnjičavo reče Gudfelou, "mogu vaš predlog izneti na sastanku senata sledeće nedelje. Mada ne mogu da obećam da će to uroditi plodom."
<BR>&nbsp;&nbsp;&nbsp;&nbsp;&nbsp;"Svakako", odvrati Lening.
<BR>
<BR>&nbsp;&nbsp;&nbsp;&nbsp;&nbsp;Advokat odbrane bio je nizak i nabijen, a držao se prilično pompezno, što je za posledicu imalo isticanje dvostrukog podbratka. Kada je na njega došao red da ispita svedoka, zagledao se u ovoga i rekao: "Pristali ste dosta spremno, nije li tako?"
<BR>&nbsp;&nbsp;&nbsp;&nbsp;&nbsp;Profesor oštro odvrati: "Pretpostavljam da sam želeo što pre da se rešim dr Leninga. Pristao bih na bilo šta."
<BR>&nbsp;&nbsp;&nbsp;&nbsp;&nbsp;"S namerom da to odmah zaboravite čim on ode?"
<BR>&nbsp;&nbsp;&nbsp;&nbsp;&nbsp;"Pa..."
<BR>&nbsp;&nbsp;&nbsp;&nbsp;&nbsp;"Ali ipak ste izneli stvar na sastanku Veća senata univerziteta."
<BR>&nbsp;&nbsp;&nbsp;&nbsp;&nbsp;"Da, jesam."
<BR>&nbsp;&nbsp;&nbsp;&nbsp;&nbsp;"Tako što ste se složili s predlogom dr Leninga. Niste bili samo puki prenosilac poruke, već ste je oduševljeno podržali, zar nije tako?"
<BR>&nbsp;&nbsp;&nbsp;&nbsp;&nbsp;"Samo sam se držao uobičajene procedure."
<BR>&nbsp;&nbsp;&nbsp;&nbsp;&nbsp;"Vi se, u stvari, niste onoliko uznemirili oko robota kao što to sada želite da predstavite. Upoznati ste sa Tri Zakona robotike, a znali ste kako glase i u vreme vašeg razgovora sa dr Leningom."
<BR>&nbsp;&nbsp;&nbsp;&nbsp;&nbsp;"Pa, da."
<BR>&nbsp;&nbsp;&nbsp;&nbsp;&nbsp;"Bili ste takođe voljni da ostavite robota na slobodi i bez čuvara."
<BR>&nbsp;&nbsp;&nbsp;&nbsp;&nbsp;"Dr Lening me je uveravao..."
<BR>&nbsp;&nbsp;&nbsp;&nbsp;&nbsp;"Vi svakako ne biste prihvatili njegova uveravanja da ste i najmanje sumnjali da bi robot mogao biti makar malo opasan."
<BR>&nbsp;&nbsp;&nbsp;&nbsp;&nbsp;Profesor poče ledenim glasom: "Bez pogovora sam verovao reči..."
<BR>&nbsp;&nbsp;&nbsp;&nbsp;&nbsp;"To bi bilo sve", iznenada ga prekinu advokat odbrane.
<BR>&nbsp;&nbsp;&nbsp;&nbsp;&nbsp;Kada je profesor Gudfelou, dobro uzdrman, sišao sa mesta za svedoke, sudija Šejn se nagnu napred i reče: "Pošto nisam upućen u robotiku, voleo bih tačno da saznam kako glase ta Tri Zakona robotike. Da li bi dr Lening bio tako dobar da ih navede sudu?"
<BR>&nbsp;&nbsp;&nbsp;&nbsp;&nbsp;Dr Lening je bio zaprepašćen. On i sedokosa žena koja je sedela pored njega bukvalno su se sudarili glavama. On je potom ustao, a žena je podigla pogled... bezizražajan pogled.
<BR>&nbsp;&nbsp;&nbsp;&nbsp;&nbsp;Dr Lening reče: "Vrlo dobro, uvaženi gospodine sudija." Napravio je pauzu kao da se sprema za neki veliki govor i počeo, trudeći se da govori što jasnije: "Prvi Zakon: 'Robot ne sme da povredi ljudsko biće, niti da, uzdržavanjem od delanja, dopusti da ljudsko biće bude povređeno'. Drugi Zakon: 'Robot mora da izvršava naređenja koja mu daju ljudska bića, osim ako se to ne kosi sa Prvim Zakonom.' Treći Zakon: 'Robot mora da vodi računa o svom opstanku, osim ako se to ne kosi sa Prvim i Drugim Zakonom.'"
<BR>&nbsp;&nbsp;&nbsp;&nbsp;&nbsp;"Razumem", reče sudija, hvatajući žurno beleške. "Ti zakoni su ugrađeni u svakog robota, je li tako?"
<BR>&nbsp;&nbsp;&nbsp;&nbsp;&nbsp;"U svakoga. To će vam potvrditi svaki robotičar."
<BR>&nbsp;&nbsp;&nbsp;&nbsp;&nbsp;"Bili su ugrađeni i u dotičnog Robota EZ-27?"
<BR>&nbsp;&nbsp;&nbsp;&nbsp;&nbsp;"Da, uvaženi gospodine sudija."
<BR>&nbsp;&nbsp;&nbsp;&nbsp;&nbsp;"Verovatno će od vas tražiti da sve ovo ponovite i pod zakletvom."
<BR>&nbsp;&nbsp;&nbsp;&nbsp;&nbsp;"Spreman sam da to učinim, uvaženi gospodine sudija."
<BR>&nbsp;&nbsp;&nbsp;&nbsp;&nbsp;On ponovo sede.
<BR>&nbsp;&nbsp;&nbsp;&nbsp;&nbsp;Dr Suzan Kalvin, robopsiholog zaposlen u 'Američkim robotima' - sedokosa žena koja je sedela pored Leninga - pogleda svog pretpostavljenog bez imalo naklonosti (ali ona nije pokazivala naklonost ni prema kom ljudskom biću), rekavši samo: "Da li je Gudfelouovo svedočenje bilo tačno, Alfrede?"
<BR>&nbsp;&nbsp;&nbsp;&nbsp;&nbsp;"U osnovi jeste", promrmlja Lening. "Nije bio baš u toj meri nervozan u pogledu robota i bio je veoma zainteresovan za sklapanje posla kada je čuo cenu. Ali mislim da nije bilo nekog značajnijeg odstupanja."
<BR>&nbsp;&nbsp;&nbsp;&nbsp;&nbsp;Dr Kalvin zamišljeno primeti: "Možda bi bilo mudrije da ste zatražili višu cenu, hiljadu je malo."
<BR>&nbsp;&nbsp;&nbsp;&nbsp;&nbsp;"Žurilo nam se da udomimo Izija."
<BR>&nbsp;&nbsp;&nbsp;&nbsp;&nbsp;"Znam. Možda isuviše. Pokušaće to da predstave kao da smo imali neki skriveni motiv."
<BR>&nbsp;&nbsp;&nbsp;&nbsp;&nbsp;Lening je delovao očajno. "I jesmo. Priznao sam to na sastanku univerzitetskog senata."
<BR>&nbsp;&nbsp;&nbsp;&nbsp;&nbsp;"Mogu stvar predstaviti tako kao da smo imali neki razlog pored tog koji smo priznali."
<BR>&nbsp;&nbsp;&nbsp;&nbsp;&nbsp;Skot Robertson, sin osnivača 'Američkih robota', koji je i dalje bio vlasnik najvećeg dela akcija, nagnu se prema njima s druge strane dr Kalvin i reče svojevrsnim eksplozivnim šapatom: "Zašto ne možete naterati Izija da progovori, pa da znamo na čemu smo?"
<BR>&nbsp;&nbsp;&nbsp;&nbsp;&nbsp;"Znate i sami da on ne može da govori o tome, gospodine Robertson."
<BR>&nbsp;&nbsp;&nbsp;&nbsp;&nbsp;"Naterajte ga. Vi ste psiholog, dr Kalvin. Naterajte ga."
<BR>&nbsp;&nbsp;&nbsp;&nbsp;&nbsp;"Ako sam psiholog, gospodine Robertson", reče Suzan Kalvin hladno, "onda mi dopustite da ja donosim odluke. Moj robot neće biti nateran da čini bilo šta po cenu svoje dobrobiti."
<BR>&nbsp;&nbsp;&nbsp;&nbsp;&nbsp;Robertson se namršti i verovatno bi joj nešto odgovorio, ali sudija Šejn je stao polako da lupka čekićem, prilično ljubazno, tako da oni koji su romorili ućutaše.
<BR>&nbsp;&nbsp;&nbsp;&nbsp;&nbsp;Frensis Dž. Hart, šef katedre za engleski jezik i dekan nižih studija, zauzeo je mesto za svedoke. Bio je punačak i odeven u uredno tamno odelo konzervativnog kroja, sa nekoliko pramenova kose koji su mu bili prebačeni preko ružičaste, ćelave lobanje. Sedeo je duboko zavaljen u stolici za svedoke, sa šakama uredno prekrštenim u krilu, i s vremena na vreme dozvolio bi sebi da se osmehne, ne razdvajajući usne.
<BR>&nbsp;&nbsp;&nbsp;&nbsp;&nbsp;On reče: "Prvi put sam čuo za tu stvar sa Robotom EZ-27 na sednici izvršnog odbora univerzitetskog senata, na kojoj nas je s tim predmetom upoznao profesor Gudfelou. Posle toga smo, desetog aprila prošle godine, održali specijalni sastanak na tu temu, kome sam ja predsedavao."
<BR>&nbsp;&nbsp;&nbsp;&nbsp;&nbsp;"Da li je vođen zapisnik na sastanku izvršnog odbora? Odnosno, na tom specijalnom sastanku?"
<BR>&nbsp;&nbsp;&nbsp;&nbsp;&nbsp;"Ovaj, ne. Bio je to prilično neobičan sastanak", dekan se kratko nasmeja. "Smatrali smo da treba da ostane u tajnosti."
<BR>&nbsp;&nbsp;&nbsp;&nbsp;&nbsp;"Šta se dogodilo na tom sastanku?"
<BR>
<BR>&nbsp;&nbsp;&nbsp;&nbsp;&nbsp;Dekan Hart se nije osećao baš prijatno kao predsedavajući na tom sastanku. Ni ostali okupljeni članovi nisu delovali zadovoljno. Činilo se da je samo dr Lening potpuno opušten. Njegova visoka, suvonjava prilika i šuma bele kose koja mu je obavijala glavu poput krune podsetili su Harta na portrete Endrjua Džeksona.
<BR>&nbsp;&nbsp;&nbsp;&nbsp;&nbsp;Po sredini stola ležali su raštrkani uzorci robotovog rada, a reprodukcija jednog grafikona koji je iscrtao robot upravo se nalazila u rukama profesora Minoa sa kartedre za fizičku hemiju. Hemičareve usne bile su napućene u znaku očiglednog odobravanja.
<BR>&nbsp;&nbsp;&nbsp;&nbsp;&nbsp;Hart je pročistio grlo i rekao: "Izgleda da nema nikakve sumnje da je robot u stanju da prilično umešno izvodi izvesne rutinske zadatke. Ja sam, na primer, pregledao ovo ovde pre nego što sam došao ovamo i gotovo da nemam zamerki."
<BR>&nbsp;&nbsp;&nbsp;&nbsp;&nbsp;On podiže dugačak list složenog teksta, otprilike tri puta duži od osrednje stranice knjige. Bio je to takozvani 'šif' koji je trebalo da isprave autori pre nego što se izvrši prelom strane. Duž obe široke margine šifa bili su ispisani korektorski znaci, uredni i savršeno čitljivi. Povremeno je bila precrtana neka reč u tekstu, a na margini ponuđena nova, ispisana tako lepim i pravilnim slovima da se teško razlikovala od onih odštampanih. Pojedine ispravke bile su unete plavom bojom, što je značilo da greška potiče od autora, a ne od slagača, a bilo je i nekoliko crvenih tamo gde je došlo do tehničke pogreške.
<BR>&nbsp;&nbsp;&nbsp;&nbsp;&nbsp;"U stvari", reče Lening, "uopšte i nemate zamerki. Rekao bih da niste uspeli da pronađete nijednu grešku, dr Hart. Ubeđen sam da je ispravljanje savršeno, bar u onoj meri u kojoj je to bio originalni rukopis. Ako je u rukopisu, prema kome su rađene ispravke u ovoj prvoj korekturi, bilo materijalnih grešaka koje se ne odnose na engleski jezik, robot nije bio kompetentan da ih ispravlja."
<BR>&nbsp;&nbsp;&nbsp;&nbsp;&nbsp;"To prihvatamo. Međutim, robot je na pojedinim mestima ispravio red reči u rečenici i ja mislim da pravila engleskog jezika nisu toliko sitničava da bismo mogli biti sigurni da je u svakom pojedinačnom slučaju robotov izbor bio onaj pravi."
<BR>&nbsp;&nbsp;&nbsp;&nbsp;&nbsp;"Izijev pozitronski mozak", poče Lening, otkrivši velike zube kada se osmehnuo, "oblikovan je na osnovu svih standardnih radova na tu temu. Ubeđen sam da ne možete upreti prstom ni u jednu robotovu ispravku i dokazati da je pogrešna."
<BR>&nbsp;&nbsp;&nbsp;&nbsp;&nbsp;Profesor Minot podiže pogled sa grafikona koji je još držao. "Dr Lening, po glavi mi se mota jedno pitanje. Zašto nam je uopšte potreban robot koji će nam samo stvoriti velike neprilike u odnosima sa javnošću. Ubeđen sam da je nauka automatizma stigla do tačke u kojoj je vaša kompanija u stanju da napravi mašinu, običan kompjuter poznatog tipa prihvaćenog u javnosti, koji bi bio u stanju da obavlja korekturu."
<BR>&nbsp;&nbsp;&nbsp;&nbsp;&nbsp;"Uveren sam da bismo to mogli", ukrućeno odvrati Lening, "ali takva jedna mašina zahtevala da se šifovi prevedu na naročite simbole, ili bar da se transkribuju na trake. Potom bi sve ispravke dobile u simbolima. Morali biste zaposliti ljude koji će reči prebacivati u simbole, a zatim simbole u reći. Dalje, takav jedan kompjuter ne bi mogao da obavlja nijedan drugi posao. Ne bi bio, na primer, u stanju da pripremi grafikon koji držite u ruci.
<BR>&nbsp;&nbsp;&nbsp;&nbsp;&nbsp;Minot samo nešto progunđa.
<BR>
<BR>&nbsp;&nbsp;&nbsp;&nbsp;&nbsp;Lening nastavi. "Osobenost pozitronskog robota ogleda se u njegovoj fleksibilnosti. U stanju je da obavlja veći broj poslova. Projektovan je po ugledu na čoveka, tako da je u stanju da upotrebljava sva oruđa i mašine koji su, konačno, zamišljeni da ih koristi čovek. Može da razgovara s vama i vi možete da razgovarate s njim. U stvari, možete da vodite s njim rasprave do izvesne granice. U poređenju čak i sa jednostavnim robotom, obični kompjuter bez pozitronskog mozga samo je teška računaljka."
<BR>&nbsp;&nbsp;&nbsp;&nbsp;&nbsp;Gudfelou podiže pogled i reče: "Ako razgovaramo sa robotom ili vodimo raspravu s njim, kakvi su izgledi da ga zbunimo? Pretpostavljam da nije u stanju da upija neograničenu količinu podataka."
<BR>&nbsp;&nbsp;&nbsp;&nbsp;&nbsp;"Ne, nije. Ali trebalo bi da traje pet godina ako ga koristite za uobičajene stvari. Sam će znati kada mu je potrebno brisanje prekomernih podataka i kompanija će to besplatno obaviti."
<BR>&nbsp;&nbsp;&nbsp;&nbsp;&nbsp;"Kompanija će to uraditi?"
<BR>&nbsp;&nbsp;&nbsp;&nbsp;&nbsp;"Da. Kompanija pridržava pravo da servisira robota koji se koristi izvan područja njegovih uobičajenih dužnosti. To je jedan od razloga zbog kojih zadržavamo kontrolu nad našim pozitronskim robotima, te ih radije iznajmljujemo nego prodajemo. Svaki čovek može upravljati robotom dok ovaj dejstvuje u okviru svojih uobičajenih funkcija. Van tih uobičajenih funkcija, potrebno je da robotom upravlja neko stručno lice, a to mi obezbeđujemo. Na primer, svako od vas može u određenoj meri da obriše memoriju EZ robota tako što ćete mu reći da zaboravi ovu ili onu pojedinost. Ali morate biti sasvim sigurni da ćete to naređenje izreći na takav način da on ne zaboravi ni suviše ni premalo. Mi smo u stanju da otkrijemo takva petljanja, jer smo ugradili sigurnosne mehanizme. Međutim, pošto ne postoji potreba da se iz robotovog pamćenja brišu podaci ako on obavlja uobičajeni posao, ili neke druge beznačajne stvari, to onda nije nikakav problem."
<BR>
<BR>&nbsp;&nbsp;&nbsp;&nbsp;&nbsp;Dekan Hart se pogladi po glavi, kao da želi da se uveri da su svi njegovi, s pažnjom gajeni pramenovi ravnomerno raspoređeni, i reče: "Mnogo želite da prihvatimo tu mašinu. Ali uveren sam da 'Američki roboti' gube u ovom poslu. Hiljadu dolara godišnje je smešno niska cena. Da li se nadate da ćete, ako uspete kod nas, moći i drugim univerzitetima da iznajmite takve mašine, ali po nekoj razumnijoj ceni?"
<BR>&nbsp;&nbsp;&nbsp;&nbsp;&nbsp;"Svakako da se tome nadamo", reče Lening.
<BR>&nbsp;&nbsp;&nbsp;&nbsp;&nbsp;"Ali čak i da je tako, broj mašina koje ćete moći da iznajmite biće ograničen. Sumnjam da bi vam se to moglo isplatiti."
<BR>&nbsp;&nbsp;&nbsp;&nbsp;&nbsp;Lening se osloni laktovima na sto i gorljivo se nagnu napred "Dozvolite mi da budem otvoren, gospodo. Roboti se ne mogu koristiti na Zemlji, osim u određenim posebnim slučajevima, zbog predsrasude koju javnost ima prema njima. 'Američki roboti' su veoma uspešna korporacija već i samo na vanzemaljskom tržištu i na tržištu svemirskih letova, a da i ne pominjem kompjutere koji su nam sporedni posao. Međutim, nas zanima i nešto drugo osim profita. Naše je mišljenje da bi se upotrebom robota na Zemlji mogao svima poboljšati život, iako bi možda u početku došlo do izvesnih ekonomskih poremećaja.
<BR>&nbsp;&nbsp;&nbsp;&nbsp;&nbsp;Sasvim je razumljivo što su radnički sindikati protiv nas, ali svakako možemo očekivati saradnju od velikih univerziteta. Robot Izi oslobodiće vas dosadnog rutinskog posla... preuzeće na sebe, ako mu dozvolite, ulogu korekturskog roba. <EM>Neprevodiva igra reči: 'galley slave' znači istovremeno 'rob za korekturu' i 'rob na galiji' - prim. prev.</EM> Ostali univerziteti i istraživačke institucije poći vašim primerom i ako sve ispadne dobro, možda bi i drugi roboti drugačijih tipova mogli biti uposleni, a protivljenje javnosti bi postepeno počelo da jenjava."
<BR>&nbsp;&nbsp;&nbsp;&nbsp;&nbsp;Minot promrmlja: "Danas Severoistočni univerzitet, sutra ceo svet."
<BR>
<BR>&nbsp;&nbsp;&nbsp;&nbsp;&nbsp;Lening ljutito prošaputa Suzan Kalvin: "Nisam bio ni izdaleka toliko rečit, a oni ni blizu toliko odbojni. Za hiljadarku godišnje, prosto su se otimali o Izija. Profesor Mino mi je kazao da nikada još nije video tako divno iscrtan grafikon kao onaj koji je držao u ruci, a u korekturi niti bilo gde drugde nije bilo nijedne greške. Hart je to dobrovoljno priznao."
<BR>&nbsp;&nbsp;&nbsp;&nbsp;&nbsp;Oštre okomite linije na licu dr Kalvin nisu smekšale. "Trebalo je da zatražite više novca nego što su u stanju da plate, Alfrede, a onda da dozvolite da vam obore cenu."
<BR>&nbsp;&nbsp;&nbsp;&nbsp;&nbsp;"Možda", progunđa on.
<BR>&nbsp;&nbsp;&nbsp;&nbsp;&nbsp;Tužilac još nije bio završio sa profesorom Hartom. "Pošto je dr Lening otišao, da li ste glasali o prihvatanju Robota EZ-27?"
<BR>&nbsp;&nbsp;&nbsp;&nbsp;&nbsp;"Da, jesmo."
<BR>&nbsp;&nbsp;&nbsp;&nbsp;&nbsp;"Kakav je bio ishod?"
<BR>&nbsp;&nbsp;&nbsp;&nbsp;&nbsp;"Pristali smo većinom glasova."
<BR>&nbsp;&nbsp;&nbsp;&nbsp;&nbsp;"Šta mislite da je uticalo na glasanje?"
<BR>&nbsp;&nbsp;&nbsp;&nbsp;&nbsp;Odbrana se istog časa usprotivila.
<BR>&nbsp;&nbsp;&nbsp;&nbsp;&nbsp;Tužilac je preoblikovao pitanje. "Šta je uticalo na vas, lično, da glasate tako kako ste glasali. Mislim da ste vi glasali 'za'."
<BR>&nbsp;&nbsp;&nbsp;&nbsp;&nbsp;"Da, glasao sam 'za'. Uglavnom sam to učinio stoga jer je na mene ostavilo dubok utisak mišljenje dr Leninga da mi, kao intelektualne vođe sveta, treba da omogućimo robotici da pomogne Čoveku u rešavanju njegovih problema."
<BR>&nbsp;&nbsp;&nbsp;&nbsp;&nbsp;"Drugim rečima, dr Lening vas je na to nagovorio."
<BR>&nbsp;&nbsp;&nbsp;&nbsp;&nbsp;"To mu je posao. Odlično ga je obavio."
<BR>&nbsp;&nbsp;&nbsp;&nbsp;&nbsp;"Vaš svedok."
<BR>&nbsp;&nbsp;&nbsp;&nbsp;&nbsp;Branilac se uputi do stolice za svedoke i zagleda se u profesora Harta. Konačno reče: "U stvari, jedva ste čekali da se dočepate Robota EZ-27, nije li tako?"
<BR>&nbsp;&nbsp;&nbsp;&nbsp;&nbsp;"Smatrali smo da bi mogao biti od koristi, ako je u stanju da obavlja taj posao."
<BR>&nbsp;&nbsp;&nbsp;&nbsp;&nbsp;"Ako je u stanju? Koliko sam shvatio, ispitali ste uzorke svega onog što je uradio Robot EZ-27 sa naročitom pažnjom na sam dan održavanja sastanka koji ste upravo opisali."
<BR>&nbsp;&nbsp;&nbsp;&nbsp;&nbsp;"Da, jesam. Pošto se rad te mašine uglavnom odnosi na engleski jezik, a pošto je to moje polje rada, bilo je logično da upravo ja ispitam ono što je ona uradila."
<BR>&nbsp;&nbsp;&nbsp;&nbsp;&nbsp;"Odlično. Da li se na stolu u vreme održavanja sastanka nalazilo bilo šta za šta bi se moglo reći da nije zadovoljavajuće? Ovde imam sav taj materijal kao uzorke. Možete li upreti prstom u bilo koju nezadovoljavajuću pojedinost?"
<BR>&nbsp;&nbsp;&nbsp;&nbsp;&nbsp;"Ovaj..."
<BR>&nbsp;&nbsp;&nbsp;&nbsp;&nbsp;"To je jednostavno pitanje. Da li ste uočili makar jednu nezadovoljavajuću pojedinost? Vi ste pregledali taj materijal. Da li je bilo nečeg sličnog?"
<BR>&nbsp;&nbsp;&nbsp;&nbsp;&nbsp;Profesor engleskog se namršti: "Nije."
<BR>&nbsp;&nbsp;&nbsp;&nbsp;&nbsp;"Takođe imam uzorke rada Robota EZ-27 koji potiču iz njegovog četrnaestomesečnog obavljanja posla na Severoistočnom Univerzitetu. Da li biste ih pregledali i rekli mi da li nešto nije u redu s njima, postoji li makar jedna greška?"
<BR>&nbsp;&nbsp;&nbsp;&nbsp;&nbsp;Hart odbrusi: "Kada je grešio, bilo je to predivno."
<BR>&nbsp;&nbsp;&nbsp;&nbsp;&nbsp;"Odgovorite na moje pitanje", zagrme branilac, "i samo na ono pitanje koje sam vam postavio! Postoje li greške u tom materijalu?"
<BR>&nbsp;&nbsp;&nbsp;&nbsp;&nbsp;Dekan Hart oprezno stade da razgleda priloženi materijal. "Pa, ne."
<BR>&nbsp;&nbsp;&nbsp;&nbsp;&nbsp;"U vezi sa predmetom zbog koga smo sada ovde, da li vam je poznata ijedna greška koju je počinio EZ-27?"
<BR>&nbsp;&nbsp;&nbsp;&nbsp;&nbsp;"U vezi sa predmetom ovog suđenja, ne."
<BR>
<BR>&nbsp;&nbsp;&nbsp;&nbsp;&nbsp;Branilac pročisti grlo, kao da označava kraj pasusa, pa reče: "A sada, nešto u vezi sa glasanjem o tome da li treba primiti Robota EZ-27 ili ne. Rekli ste da je većina bila 'za'. Kakav je, u stvari, bio odnos glasova?"
<BR>&nbsp;&nbsp;&nbsp;&nbsp;&nbsp;"Trinaest prema jedan, koliko se sećam."
<BR>&nbsp;&nbsp;&nbsp;&nbsp;&nbsp;"Trinaest prema jedan! To je više od većine, zar vam se ne čini?"
<BR>&nbsp;&nbsp;&nbsp;&nbsp;&nbsp;"Ne, gospodine!" Iz dekana Harta progovorila je stara cepidlaka kada je engleski jezik bio u pitanju. "Na engleskom jeziku, reč 'većina' označava 'više od polovine'. Trinaest od četrnaest je većina, ništa više od toga."
<BR>&nbsp;&nbsp;&nbsp;&nbsp;&nbsp;"Ali gotovo jednoglasna."
<BR>&nbsp;&nbsp;&nbsp;&nbsp;&nbsp;"Ipak je to većina!"
<BR>&nbsp;&nbsp;&nbsp;&nbsp;&nbsp;Branilac promeni temu. "Ko je jedini bio protiv?"
<BR>&nbsp;&nbsp;&nbsp;&nbsp;&nbsp;Videlo se da je dekanu Hartu zbog nečeg neprijatno. "Profesor Sajmon Ninhajmer."
<BR>&nbsp;&nbsp;&nbsp;&nbsp;&nbsp;Branilac je odglumio zapanjenost. "Profesor Ninhajmer? Šef Odeljenja za sociologiju?"
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;"Tužitelj?"
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;Branilac napući usne. "Drugim rečima, ispada da je čovek koji traži odštetu od 750 hiljada dolara od mog klijenta, korporacije 'Američki roboti i mehanički ljudi' upravo onaj koji se od početka suprotstavljao upotrebi robota... iako su svi ostali u izvršnom odboru univerzitetskog senata bili ubeđeni da je to dobra ideja."
<BR>&nbsp;&nbsp;&nbsp;&nbsp;&nbsp;"Glasao je protiv i to je bilo njegovo pravo."
<BR>&nbsp;&nbsp;&nbsp;&nbsp;&nbsp;"U vašem opisu dotičnog sastanka niste pomenuli nijednu primedbu profesora Ninhajmera. Da li je bilo šta kazao?"
<BR>&nbsp;&nbsp;&nbsp;&nbsp;&nbsp;"Mislim da je govorio."
<BR>&nbsp;&nbsp;&nbsp;&nbsp;&nbsp;"Vi mislite."
<BR>&nbsp;&nbsp;&nbsp;&nbsp;&nbsp;"Pa, ovaj, govorio je."
<BR>&nbsp;&nbsp;&nbsp;&nbsp;&nbsp;"Protiv uzimanja robota?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Da li se žestio zbog toga?"
<BR>&nbsp;&nbsp;&nbsp;&nbsp;&nbsp;Dekan Hart zastade. "Bio je besan."
<BR>&nbsp;&nbsp;&nbsp;&nbsp;&nbsp;Branilac upita poverljivim glasom. "Koliko dugo poznajete profesora Ninhajmera, dekane Hart?"
<BR>&nbsp;&nbsp;&nbsp;&nbsp;&nbsp;"Otprilike dvanaest godina."
<BR>&nbsp;&nbsp;&nbsp;&nbsp;&nbsp;"Prilično dobro?"
<BR>&nbsp;&nbsp;&nbsp;&nbsp;&nbsp;"Moglo bi se reći, da."
<BR>&nbsp;&nbsp;&nbsp;&nbsp;&nbsp;"Pošto ga poznajete, da li biste rekli da je on tip čoveka koji bi mogao da gaji netrpeljivost prema robotu delimično zahvaljujući i tome što je bio jedini koji je glasao..."
<BR>&nbsp;&nbsp;&nbsp;&nbsp;&nbsp;Tužilac uloži ljutitu i žustru primedbu na način postavljanja pitanja. Branilac dade znak svedoku da može da odstupi, a sudija Šejn objavi pauzu za ručak.
<BR>
<BR>&nbsp;&nbsp;&nbsp;&nbsp;&nbsp;Robertson je drobio sendvič. Korporacija neće propasti ako izgubi tri četvrt miliona dolara, ali taj gubitak joj neće doneti ništa dobro. Odlično je znao da će, štaviše, doći do znatno skupljeg dugoročnog zahlađenja u odnosima sa javnošću.
<BR>&nbsp;&nbsp;&nbsp;&nbsp;&nbsp;On kiselo reče: "Čemu sve te priče o tome kako je Izi dospeo na univerzitet? Šta se nadaju da će time dobiti?"
<BR>&nbsp;&nbsp;&nbsp;&nbsp;&nbsp;Advokat odbrane tiho reče: "Suđenje vam je poput partije šaha, gospodine Robertson. Pobednik je obično onaj ko je u stanju da predvidi više poteza unapred, a moj prijatelj koji zastupa tužitelja nije početnik. U stanju su da dokažu štetu; nije problem u tome. Njihov glavni napor jeste da predvide kako ćemo se mi braniti. Moraju računati na to da ćemo pokušati da dokažemo kako Izi nikako nije mogao da počini taj napad... zbog Zakona robotike."
<BR>&nbsp;&nbsp;&nbsp;&nbsp;&nbsp;"U redu", reče Robertson, "na tome se uistinu i zasniva naša odbrana. Koju ničim ne mogu poreći."
<BR>&nbsp;&nbsp;&nbsp;&nbsp;&nbsp;"To je verovatno jasno jednom inženjeru robotike. Ne nužno i jednom sudiji. Oni pokušavaju da dokažu kako EZ-27 nije običan robot. On je bio prvi robot toga tipa koji je ponuđen javnosti. Bio je to eksperimentalni model koga je trebalo ispitati na terenu i univerzitet je bio jedino odgovarajuće mesto gde se to moglo izvesti. To će izgledati uverljivo u svetlosti napora koje je uložio dr Lening da udomi robota i voljnosti 'Američkih robota' da ga iznajme za tako male pare. Tužilac će tada ustvrditi da je testiranje na terenu pokazalo da je Izi greška. Shvatate li sada svrhu onoga što se ovde događa?"
<BR>&nbsp;&nbsp;&nbsp;&nbsp;&nbsp;"Ali EZ-27 je bio savrešno dobar model", usprotivi se Robertson. "Bio je dvadeset sedmi u nizu."
<BR>&nbsp;&nbsp;&nbsp;&nbsp;&nbsp;"Što je, u stvari, vrlo loše", smrknuto primeti branilac. "Šta nije bilo u redu sa prvih dvadeset šest? Očigledno nešto. Zašto onda nešto ne bi moglo biti pogrešno i kod dvadeset sedmog?"
<BR>&nbsp;&nbsp;&nbsp;&nbsp;&nbsp;"Sve je bilo u redu sa prvih dvadeset šest samo što nisu bili dovoljno složeni za obavljanje zadataka. To su bili prvi pozitronski mozgovi te vrste i u početku se radilo po sistemuu probaj-pogreši. Međutim, Tri Zakona su kod svih bila na snazi! Nema tog robota koji je u toj meri nesavršen da kod njega ne dejstvuju Tri Zakona."
<BR>&nbsp;&nbsp;&nbsp;&nbsp;&nbsp;"To mi je dr Lening objasnio, gospodine Robertson, i spreman sam da mu verujem na reč. Međutim, sudija to možda neće želeti. Očekujemo da odluku donese jedan pošten i inteligentan čovek koji ne zna ništa o robotici i zato može da zastrani. Na primer, ako vi ili dr Lening ili dr Kalvin kažete da svaki pozitronski mozak nastaje kroz pokušajime i promašajime, kao što ste upravo učinili, tužilac će vas rastrgnuti u unakrsnom ispitivanju. Ništa nas neće spasti. Znači, to treba izbegavati."
<BR>&nbsp;&nbsp;&nbsp;&nbsp;&nbsp;Robertson zareža: "Samo kada bi Izi progovorio."
<BR>&nbsp;&nbsp;&nbsp;&nbsp;&nbsp;Branilac slegnu ramenima. "Robot nije kompetentan da bude svedok, tako da nam to ne bi bilo ni od kakve koristi."
<BR>&nbsp;&nbsp;&nbsp;&nbsp;&nbsp;"Bar bismo saznali činjenice. Znali bismo kako je došlo do svega toga."
<BR>&nbsp;&nbsp;&nbsp;&nbsp;&nbsp;Suzan Kalvin planu. Obrazi joj se obliše tamnim rumenilom, a glas joj je prosto bljuvao vatru. "Mi znamo kako je došlo do toga da Izi to uradi. Bilo mu je naređeno! Objasnila sam to advokatu, a sada ću i vama."
<BR>&nbsp;&nbsp;&nbsp;&nbsp;&nbsp;"Ko mu je naredio?" upita Robertson iskreno zapanjen. (Oporo je pomislio kako mu niko nikada ništa ne kaže. Ovi istraživači smatraju sebe vlasnicima 'Američkih robota', blagi Bože!")
<BR>&nbsp;&nbsp;&nbsp;&nbsp;&nbsp;"Tužitelj", reče dr Kalvin.
<BR>&nbsp;&nbsp;&nbsp;&nbsp;&nbsp;"Za Boga miloga, zašto?"
<BR>&nbsp;&nbsp;&nbsp;&nbsp;&nbsp;"Još ne znam zašto. Možda samo zato da bi nas mogao tužiti, da bi došao do novca." U njenim očima zasvetlucaše plave iskre kada to reče.
<BR>&nbsp;&nbsp;&nbsp;&nbsp;&nbsp;"Pa zašto onda Izi to ne kaže?"
<BR>&nbsp;&nbsp;&nbsp;&nbsp;&nbsp;"Zar to nije očigledno? Naređeno mu je da ćuti o tome."
<BR>&nbsp;&nbsp;&nbsp;&nbsp;&nbsp;"Zašto bi to bilo očigledno?" upita razdraženo Robertson.
<BR>&nbsp;&nbsp;&nbsp;&nbsp;&nbsp;"Pa, bar je meni očigledno. Bavim se robotskom psihologijom. Ako Izi neće da odgovori na otvoreno postavljena pitanja o tome, odgovoriće na ona koja se graniče s tim. Merenjem povećanja oklevanja prilikom davanja odgovora, kako se središnje pitanje bude više približavalo, kao i merenjem praznih oblasti i jačine uspostavljenih protivpotencijala moguće je s naučnom preciznošću odrediti da je njegova nevolja uslovljena naređenjem da ne govori, a da se njena snaga zasniva na Prvom Zakonu. Drugim rečima, rečeno mu je da će, ako progovori, povrediti neko ljudsko biće. Najverovatnije odvratnog profesora Ninhajmera, tužitelja, koji će za robota ipak biti ljudsko biće."
<BR>&nbsp;&nbsp;&nbsp;&nbsp;&nbsp;"Zar mu ne biste", poče Robertson, "mogli objasniti da će zlo biti naneto 'Američkim robotima' ako i dalje bude ćutao?"
<BR>&nbsp;&nbsp;&nbsp;&nbsp;&nbsp;"'Američki roboti' nisu ljudsko biće, a Prvi Zakon robotike ne prihvata korporaciju kao osobu kao što to zakon obično čini. Pored toga, bilo bi opasno i pokušati da se ukloni takva vrsta inhibicije. Osoba koja ju je nametnula mogla bi to učiniti sa mnogo manje opasnosti, jer su robotovi motivi usredsređeni na tu osobu. Svaki drugi pristup..." Ona odmahnu glavom i gotovo planu. "Neću dozvoliti da robotu bude učinjeno bilo šta nažao!"
<BR>&nbsp;&nbsp;&nbsp;&nbsp;&nbsp;U tom trenutku umeša se Lening, rezonujući zdravorazumski. "Meni se čini da jedino treba da dokažemo da nijedan robot nije u stanju da učini ono za šta je Izi optužen. To možemo da izvedemo."
<BR>&nbsp;&nbsp;&nbsp;&nbsp;&nbsp;"Tačno", nervozno se složi branilac. "Vi to možete da učinite. Jedini svedoci kvalifikovani da svedoče o Izijevom stanju i o prirodi njegovog uma su službenici 'Američkih robota'. A sudija ne može prihvatiti njihovo svedočenje kao nepristrasno."
<BR>&nbsp;&nbsp;&nbsp;&nbsp;&nbsp;"Kako može poreći stručno svedočenje?"
<BR>&nbsp;&nbsp;&nbsp;&nbsp;&nbsp;"Tako što će odbiti da poveruje u njega. To je njegovo pravo kao sudije. Čak i naspram alternative da čovek poput profesora Ninhajmera namerno odlučuje da uništi svoj ugled, makar i za znatnu sumu novca, sudija ipak neće prihvatiti tehničke pojedinosti vaših inženjera. Konačno, sudija je čovek. Ako treba da izabere između čoveka koji čini nemoguću stvar i robota koji čini nemoguću stvar, sasvim je verovatno da će presuditi u korist čoveka."
<BR>&nbsp;&nbsp;&nbsp;&nbsp;&nbsp;"Čovek može da učini nemoguću stvar", reče Lening, "jer nam nisu poznate sve složenosti ljudskog uma i ne znamo šta je, za određeni ljudski um, nemoguće, a šta nije. Ali znamo šta je nemoguće za jednog robota."
<BR>&nbsp;&nbsp;&nbsp;&nbsp;&nbsp;"Pa, videćemo možemo li i sudiju ubediti u to", umorno primeti branilac.
<BR>&nbsp;&nbsp;&nbsp;&nbsp;&nbsp;"Ako je sve onako kao što kažete", promrmlja Robertson, "ne vidim kako biste mogli."
<BR>&nbsp;&nbsp;&nbsp;&nbsp;&nbsp;"Videćemo. Dobro je biti svestan postojećih teškoća, ali ne budimo baš toliko beznadežni. I ja sam pokušao da predvidim nekoliko poteza u ovoj partiji šaha." Svečano klimnuvši u pravcu robopsihologa, on dodade: "Uz pomoć ove dobre dame."
<BR>&nbsp;&nbsp;&nbsp;&nbsp;&nbsp;Lening pređe pogledom sa advokata na Kalvinovu: "Šta to, do đavola, treba da znači?"
<BR>&nbsp;&nbsp;&nbsp;&nbsp;&nbsp;Sudski službenik promoli glavu u prostoriju i objavi pomalo bez daha da će suđenje uskoro da se nastavi.
<BR>&nbsp;&nbsp;&nbsp;&nbsp;&nbsp;Zauzeli su svoja mesta, proučavajući čoveka koji je sve ovo zakuvao.
<BR>&nbsp;&nbsp;&nbsp;&nbsp;&nbsp;Sajmon Ninhajmer imao je kudravu glavu sa kosom boje peska, lica koje se sužavalo u orlovski nos i zašiljenu bradu; navika da pomalo zastane pre nego što izgovori ključne reči u razgovoru davala mu je izgled čoveka koji traga za gotovo savršenom preciznošću. Kada bi rekao: "Sunce izlazi na... ovaj... istoku", čovek bi bio siguran da je on s pažnjom razmotrio mogućnost da ono ponekad iziđe i na zapadu.
<BR>&nbsp;&nbsp;&nbsp;&nbsp;&nbsp;Tužilac upita: "Da li ste bili protiv toga da se prihvati Robot EZ-27 na univerzitetu?"
<BR>&nbsp;&nbsp;&nbsp;&nbsp;&nbsp;"Jesam, gospodine."
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;"Nisam bio siguran da smo dobro razumeli sve motive 'Američkih robota'. Bila mi je sumnjiva njihova žurba da nam uvale tog robota."
<BR>&nbsp;&nbsp;&nbsp;&nbsp;&nbsp;"Da li ste smatrali da je sposoban za obavljanje posla za koji je navodno projektovan?"
<BR>&nbsp;&nbsp;&nbsp;&nbsp;&nbsp;"Zasigurno znam da nije."
<BR>&nbsp;&nbsp;&nbsp;&nbsp;&nbsp;"Da li biste obrazložili svoje razloge."
<BR>
<BR>&nbsp;&nbsp;&nbsp;&nbsp;&nbsp;Sajmon Ninhajmer je na svojoj knjizi, Društvene napetosti vezane za let u svemir i njihovo razrešavanje, radio osam godina. Ninhajmerova potreba za preciznošću nije predstavljala samo govornu naviku, tako da je u predmetima kao što je bila sociologija, kojima je gotovo svojstvena nepreciznost, ostajao bez daha.
<BR>&nbsp;&nbsp;&nbsp;&nbsp;&nbsp;Čak i kada su već bili urađeni šifovi, nije imao utisak da je posao završen. Naprotiv. Zureći u dugačke odštampane listove hartije, osećao je strašnu želju da razdvoji redove i drugačije ih rasporedi.
<BR>&nbsp;&nbsp;&nbsp;&nbsp;&nbsp;Džim Bejker, instruktor koji će uskoro postati asistent na katedri za sociologiju, zatekao je Ninhajmera, tri dana pošto su stigli prvi šifovi iz štamparije, kako odsutno zuri u gomilu hartije. Šifovi su prispeli u tri primerka: jedne je trebalo da ispravi Ninhajmer, druge nezavisno Bejker, a u treće, označene kao 'Original', valjalo je uneti konačne ispravke, kombinacija onih koje naprave Ninhajmer i Bejker, posle sastanka na kome će izgladiti sva moguća neslaganja. Na taj način su već sarađivali na nekoliko dela za protekle tri godine i dobro im je išlo.
<BR>&nbsp;&nbsp;&nbsp;&nbsp;&nbsp;Bejker, mlad i udvorički mekog glasa, držao je svoj primerak šifova u ruci. Pun poleta on reče: "Uradio sam prvo poglavlje i našao sam tipografske bisere."
<BR>&nbsp;&nbsp;&nbsp;&nbsp;&nbsp;"Uvek ih ima u prvom poglavlju", odvrati nekako odsutno Ninhajmer.
<BR>&nbsp;&nbsp;&nbsp;&nbsp;&nbsp;"Želite li da ih sada razmotrimo?"
<BR>&nbsp;&nbsp;&nbsp;&nbsp;&nbsp;Ninhajmer natera sebe da usredsredi pogled na Bejkera. "Nisam ni pipnuo šifove, Džime. Mislim da se neću gnjaviti time."
<BR>&nbsp;&nbsp;&nbsp;&nbsp;&nbsp;Bejker je bio zbunjen. "Nećete se gnjaviti?"
<BR>&nbsp;&nbsp;&nbsp;&nbsp;&nbsp;Ninhajmer napući usne. "Raspitao sam se kada je... ovaj... mašina slobodna. Konačno, on je i predviđen... ovaj... za posao korektora. Napravili su raspored."
<BR>&nbsp;&nbsp;&nbsp;&nbsp;&nbsp;"Mašina? Mislite na Izija?"
<BR>&nbsp;&nbsp;&nbsp;&nbsp;&nbsp;"Mislim da su ga upravo tako nazvali. Glupost."
<BR>&nbsp;&nbsp;&nbsp;&nbsp;&nbsp;"Ali, dr Ninhajmere, mislio sam da ne želite ništa da imate s tim!"
<BR>&nbsp;&nbsp;&nbsp;&nbsp;&nbsp;"Izgleda da sam ja jedini. Možda bi trebalo da i ja koristim... ovaj... postojeće pogodnosti."
<BR>&nbsp;&nbsp;&nbsp;&nbsp;&nbsp;"Oh. Dobro, znači da sam uzalud traćio vreme na ovo prvo poglavlje", reče mladić tužno.
<BR>&nbsp;&nbsp;&nbsp;&nbsp;&nbsp;"Nisi ga uzalud traćio. Možemo uporediti rezultate do koje će doći mašina sa tvojima, provere radi."
<BR>&nbsp;&nbsp;&nbsp;&nbsp;&nbsp;"Ako želite, ali..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Sumnjam da ćemo pronaći ijednu zamerku Izijevom radu. Smatra se da nikada nije napravio nijednu grešku."
<BR>&nbsp;&nbsp;&nbsp;&nbsp;&nbsp;"Valjda", reče suvo Ninhajmer.
<BR>
<BR>&nbsp;&nbsp;&nbsp;&nbsp;&nbsp;Četiri dana kasnije Bejker je ponovo doneo prvo poglavlje. Ovog puta je to bio Ninhajmerov primerak, pravo iz naročitog aneksa koji je sagrađen za Izija i opremu koju je on koristio.
<BR>&nbsp;&nbsp;&nbsp;&nbsp;&nbsp;Bejker je bio u zanosu. "Dr Ninhajmere, ne samo da je pronašao sve greške koje sam ja primetio... već je otkrio i dvanaest koje su meni promakle! Za ceo posao bilo mu je potrebno dvanaest minuta!"
<BR>&nbsp;&nbsp;&nbsp;&nbsp;&nbsp;Ninhajmer pogleda list hartije, sa uredno ispisanim oznakama i simbolima na marginama, i reče: "Ispravke nisu kompletne kao kada ih mi unosimo. Mi bismo uneli i osvrt na Suzukijev rad o neurološkim dejstvima niske gravitacije."
<BR>&nbsp;&nbsp;&nbsp;&nbsp;&nbsp;"Mislite na njegovu raspravu objavljenu u Sociološkoj reviji?"
<BR>&nbsp;&nbsp;&nbsp;&nbsp;&nbsp;"Razume se."
<BR>&nbsp;&nbsp;&nbsp;&nbsp;&nbsp;"Ne možete od Izija očekivati nemoguće. Ne može on umesto nas da čita i literaturu."
<BR>&nbsp;&nbsp;&nbsp;&nbsp;&nbsp;"To mi je jasno. U stvari, sam sam pripremio taj dodatak. Otići ću do te mašine da se uverim ume li da... ovaj... ubacuje umetke."
<BR>&nbsp;&nbsp;&nbsp;&nbsp;&nbsp;"Sigurno zna."
<BR>&nbsp;&nbsp;&nbsp;&nbsp;&nbsp;"Više volim da se lično u to uverim."
<BR>&nbsp;&nbsp;&nbsp;&nbsp;&nbsp;Ninhajmer je morao da zakaže sastanak kod Izija, uspevši da dobije jedva petnaest minuta kasno uveče.
<BR>&nbsp;&nbsp;&nbsp;&nbsp;&nbsp;Međutim, pokazalo se da je petnaest minuta bilo suviše. Robot EZ-27 odmah je shvatio šta se od njega traži.
<BR>&nbsp;&nbsp;&nbsp;&nbsp;&nbsp;Ninhajmer se osećao neprijatno u zatvorenom prostoru kada je prvi put ostao nasamo sa robotom. Gotovo automatski, kao da ima posla sa ljudskim bićem, zapitao ga je, iznenadivši samoga sebe: "Dopada li vam se vaš posao?"
<BR>&nbsp;&nbsp;&nbsp;&nbsp;&nbsp;"Veoma, profesore Ninhajmer", svečano odvrati Izi, dok su mu foto-ćelije, koje su mu zamenjivale oči, sijale svojim normalnim, tamnocrvenim sjajem.
<BR>&nbsp;&nbsp;&nbsp;&nbsp;&nbsp;"Znaš ko sam?"
<BR>&nbsp;&nbsp;&nbsp;&nbsp;&nbsp;"Iz činjenice da ste mi vi doneli dodatni materijal da ga ubacim u šifove, sledi da ste autor. Autorovo ime se, razume se, nalazi na vrhu svakog šifa."
<BR>&nbsp;&nbsp;&nbsp;&nbsp;&nbsp;"Razumem. Znači, sposoban si za... ovaj... dedukciju. Reci mi"... nije mogao da odoli iskušenju... "šta misliš o knjizi do sada?"
<BR>&nbsp;&nbsp;&nbsp;&nbsp;&nbsp;Izi odvrati: "Nalazim da je vrlo prijatna za rad."
<BR>&nbsp;&nbsp;&nbsp;&nbsp;&nbsp;"Prijatna? To je čudna reč za jedan... ovaj... mehanizam bez osećanja. Rečeno mi je da ne poseduješ osećanja."
<BR>&nbsp;&nbsp;&nbsp;&nbsp;&nbsp;"Reči vaše knjige se slažu sa mojim kolima", objasni Izi. "Uspostavljaju sasvim malo ili nimalo kontrapotencijala. Zadatak mojih moždanih staza jeste da prevedu te mehaničke činjenice u reči kao što je 'prijatno'. Emocionalni sadržaj je slučajan."
<BR>&nbsp;&nbsp;&nbsp;&nbsp;&nbsp;"Razumem. Zašto smatraš da je ta knjiga prijatna?"
<BR>&nbsp;&nbsp;&nbsp;&nbsp;&nbsp;"Bavi se ljudskim bićima, profesore, a ne neorganskim materijama ili matematičkim simbolima. Vaša knjiga pokušava da razume ljudska bića i nastoji da pomogne da se poveća ljudska sreća."
<BR>&nbsp;&nbsp;&nbsp;&nbsp;&nbsp;"A to je ono što i ti pokušavaš da radiš, te se tako moja knjiga slaže sa tvojim kolima? Je li tako?"
<BR>&nbsp;&nbsp;&nbsp;&nbsp;&nbsp;"Tako je, profesore."
<BR>&nbsp;&nbsp;&nbsp;&nbsp;&nbsp;Petnaest minuta je isteklo. Ninhajmer je otišao u univerzitetsku biblioteku koja je bila pred zatvaranjem. Zadržao ih je taman toliko koliko mu je bilo ptrebno da pronađe jedan elementarni tekst o robotici. Poneo ga je kući.
<BR>&nbsp;&nbsp;&nbsp;&nbsp;&nbsp;Osim povremenog umetanja novog materijala, šifovi su odlazili do Izija, a od njega kod izdavača; u početku je Ninhajmer unosio manje ispravke... a kasnije je odustao i od toga.
<BR>&nbsp;&nbsp;&nbsp;&nbsp;&nbsp;S izvesnim osećanjem nelagodnosti, Bejker reče: "Gotovo se osećam beskorisno."
<BR>&nbsp;&nbsp;&nbsp;&nbsp;&nbsp;"Trebalo bi da shvatiš da imaš dovoljno vremena da počneš novi projekat", odvratio je Ninhajmer, ne dižući pogled sa beležaka koje je pravio na prirubnicama poslednje broja Socioloških eseja.
<BR>&nbsp;&nbsp;&nbsp;&nbsp;&nbsp;"Jednostavno nisam navikao na to. Stalno brinem oko šifova. Znam da je to glupo."
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;"Pre neki dan sam uzeo nekoliko šifova pre nego što ih je Izi poslao..."
<BR>&nbsp;&nbsp;&nbsp;&nbsp;&nbsp;"Šta!" Ninhajmer podiže pogled i namršti se. Primerak Eseja se zatvori. "Zar si ometao mašinu u njenom radu?"
<BR>&nbsp;&nbsp;&nbsp;&nbsp;&nbsp;"Samo na trenutak. Sve je bilo u redu. Oh, promenio je jednu reč. Vi ste za nešto napisali da je 'kriminalističko'; on je tu reč zamenio u 'nepromišljeno'. Smatrao je da ovaj drugi pridev bolje odgovara sadržaju."
<BR>&nbsp;&nbsp;&nbsp;&nbsp;&nbsp;Ninhajmer se zamisli. "Šta si ti pomislio?"
<BR>&nbsp;&nbsp;&nbsp;&nbsp;&nbsp;"Pa, složio sam se s njim. Ostavio sam njegovu ispravku."
<BR>&nbsp;&nbsp;&nbsp;&nbsp;&nbsp;Ninhajmer se okrenu u pokretnoj stolici i zagleda u svog mladog saradnika. "Vidiš, voleo bih da to više ne radiš. Ako već koristim mašinu, želim... ovaj... želim da to bude u potpunosti. A kad je koristim, nema svrhe da ti... ovaj... gubiš vreme, nadgledajući je, jer cela stvar je u tome da joj nije potreban niko da je nadgleda. Ovako, ništa ne dobijam, jer sam lišen tvoje saradnje. Je li ti to jasno?"
<BR>&nbsp;&nbsp;&nbsp;&nbsp;&nbsp;"Jeste, dr Ninhajmer", odvrati Bejker prigušenim glasom.
<BR>&nbsp;&nbsp;&nbsp;&nbsp;&nbsp;Ispravljen rukopis Društvenih napetosti stigao je u kancelariju dr Ninhajemera osmog maja. Na brzinu ga je prelistao, s vremena na vreme pročitavši po koji pasus. A onda ga je odložio u stranu.
<BR>&nbsp;&nbsp;&nbsp;&nbsp;&nbsp;Kao što je kasnije objasnio, zaboravio je na njega. Radio je na toj knjizi osam godina, ali sada, kao i prethodnih meseci, druge stvari su mu zaokupile pažnju, dok je Izi na svoja pleća preuzeo brigu oko knjige. Čak se nije setio ni da priloži uobičajeni poklon-prinerak univerzitetskoj biblioteci. Primerak nije dobio ni Bejker, koji se bacio na posao i u luku obilazio šefa katedre od kada ga je onako nagrdio prilikom poslednjeg sastanka.
<BR>&nbsp;&nbsp;&nbsp;&nbsp;&nbsp;Šesnaestog juna to se stanje okončalo. Zazvonio je telefon i Ninhajmer se zagledao u lik na viziploči sa iznenađenjem.
<BR>&nbsp;&nbsp;&nbsp;&nbsp;&nbsp;"Spajidele! Zar si u gradu?"
<BR>&nbsp;&nbsp;&nbsp;&nbsp;&nbsp;"Ne, nisam. U Klivlendu sam." Spajdelov glas podrhtavao je od uzbuđenja.
<BR>&nbsp;&nbsp;&nbsp;&nbsp;&nbsp;"Zašto me onda zoveš?"
<BR>&nbsp;&nbsp;&nbsp;&nbsp;&nbsp;"Jer upravo listam tvoju novu knjigu! Ninhajmere, jesi li ti poludeo? Jesi li pošandrcao?"
<BR>&nbsp;&nbsp;&nbsp;&nbsp;&nbsp;Ninhajmer se ukoči. "Nešto... ovaj... nije u redu?" upita on pomalo već u panici.
<BR>&nbsp;&nbsp;&nbsp;&nbsp;&nbsp;"Nešto nije u redu? Pogledaj stranu 562. Šta si, do đavola, želeo da postigneš time što si na ovakav način protumačio moje delo? Gde sam to ja u navedenim člancima tvrdio da ne postoji kriminalna ličnost, odnosno da su pravi kriminalci institucije koje sprovode zakon? Dozvoli da ti citiram..."
<BR>&nbsp;&nbsp;&nbsp;&nbsp;&nbsp;"Stani! Stani!" povika Ninhajmer, pokušavjaući da pronađe stranu. "Da vidim. Da vidim... Blagi Bože!"
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Spajdele, ne znam kako je do ovoga moglo doći. Ja ovako nešto nikada nisam napisao."
<BR>&nbsp;&nbsp;&nbsp;&nbsp;&nbsp;"Ali to je štampano! A ovo izokretanje istine nije ni izdaleka najgore. Pogledaj stranu 690 i zamisli šta će ti Ipatijev uraditi kada vidi šta si učinio sa njegovim nalazima! Slušaj, Ninhajemre, knjiga je prepuna ovakvih stvari. Ne znam šta si imao na umu... međutim, sada možeš učiniti samo jedno... povući je iz prodaje. I biće ti bolje da se spremiš na mnogobrojna izvinjenja na sledećem sastanku društva!"
<BR>&nbsp;&nbsp;&nbsp;&nbsp;&nbsp;"Spajdele, saslušaj me..."
<BR>&nbsp;&nbsp;&nbsp;&nbsp;&nbsp;Ali Spajdel se tako silovito isključio da se na viziploči njegov lik zadržao još petnaestak sekundi.
<BR>&nbsp;&nbsp;&nbsp;&nbsp;&nbsp;Tek je tada Ninhajmer počeo da čita knjigu i obeležava pasuse crvenim mastilom.
<BR>&nbsp;&nbsp;&nbsp;&nbsp;&nbsp;Uspeo je sasvim dobro da se uzdrži kada se ponovo sreo sa Izijem, ali su mu usne bile blede. Dodao je Iziju knjigu i kazao: "Da li bi pročitao obeležene pasuse na stranama 562, 631, 664 i 690?"
<BR>&nbsp;&nbsp;&nbsp;&nbsp;&nbsp;Izi je to učinio tako što je četiri puta bacio pogled. "Da, profesore Ninhajmer."
<BR>&nbsp;&nbsp;&nbsp;&nbsp;&nbsp;"To ne stoji u originalnim šifovima."
<BR>&nbsp;&nbsp;&nbsp;&nbsp;&nbsp;"Ne, gospodine. Ne stoji.
<BR>&nbsp;&nbsp;&nbsp;&nbsp;&nbsp;"Da li si ti uneo dotične ispravke?"
<BR>&nbsp;&nbsp;&nbsp;&nbsp;&nbsp;"Jesam, gospodine."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Gospodine, ti pasusi u vašoj verziji bili su krajnje neuljudni prema određenim skupinama ljudskih bića. Smatrao sam preporučljivim da izmenim reči kako bih izbegao da im bude naneto zlo."
<BR>&nbsp;&nbsp;&nbsp;&nbsp;&nbsp;"Kako si se usudio da učiniš tako nešto?"
<BR>&nbsp;&nbsp;&nbsp;&nbsp;&nbsp;"Prvi Zakon, profesore, mi ne dozvoljava da, uzdržavanjem od delanja, dopustim da ljudska bića budu povređena. Nema sumnje da bi, imajući u vidu vaš ugled u sociološkim krugovima, kao i veliki broj ljudi među učenim svetom koji će doći u dodir sa vašom knjigom, znatno zlo bilo naneto priličnom broju ljudskih bića o kojima govorite."
<BR>&nbsp;&nbsp;&nbsp;&nbsp;&nbsp;"Ali da li ti shvataš kakvo će zlo mene sada zadesiti?"
<BR>&nbsp;&nbsp;&nbsp;&nbsp;&nbsp;"Bilo je neophodno izabrati alternativu koja će naneti manje štete."
<BR>&nbsp;&nbsp;&nbsp;&nbsp;&nbsp;Profesor Ninhajmer, koji se tresao od besa, posrćući se udalji. Bilo mu je jasno da će 'Američki roboti' morati za ovo da mu plate.
<BR>
<BR>&nbsp;&nbsp;&nbsp;&nbsp;&nbsp;Za stolom branioca vladalo je izvesno uzbuđenje, koje se samo povećalo kada je tužilac postavio ključno pitanje.
<BR>&nbsp;&nbsp;&nbsp;&nbsp;&nbsp;"Znači, Robot EZ-27 vas je obavestio da su se njegovi postupci zasnivali na Prvom Zakonu robotike?"
<BR>&nbsp;&nbsp;&nbsp;&nbsp;&nbsp;"Tako je, gospodine."
<BR>&nbsp;&nbsp;&nbsp;&nbsp;&nbsp;"Drugim rečima, on nije imao izbora?"
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;"Iz toga proističe da su 'Američki roboti' projektovali robota koji će prerađivati knjige iz potrebe da ih usaglasi sa vlastitim shvatanjima dobra i zla. A ipak su ga isporučili kao jednostavnog korektora. Da li se slažete?"
<BR>&nbsp;&nbsp;&nbsp;&nbsp;&nbsp;Odbrana je istog časa uložila oštar prigovor, istaknuvši da je od svedoka traženo da zaključuje o stvari za koju nije merodovan. Sudija je ukorio tužioca uobičajenim rečima, ali nije bilo nikakve sumnje da su izgovorene reči ostavile utisak... i to ne samo na advokata odbrane.
<BR>&nbsp;&nbsp;&nbsp;&nbsp;&nbsp;Odbrana je zatražila kraći prekid pre ispitivanja tužitelja, izgovorivši se pravnim pogodnostima koje su joj stajale na raspolaganju, što im je donelo pet minuta.
<BR>&nbsp;&nbsp;&nbsp;&nbsp;&nbsp;Advokat se nagnuo se ka Suzan Kalvin. "Da li je moguće, dr Kalvin, da profesor Ninhajemr govori istinu i da je Izi to učinio zbog Prvog Zakona?"
<BR>&nbsp;&nbsp;&nbsp;&nbsp;&nbsp;Kalvinova je stisnula usne i rekla: "Ne, nije moguće. Poslednji deo Ninhajmerovog svedočenja predstavlja hotimično krivokletstvo. Izi nije projektovan da sudi o apstraktnim stvarima predstavljenim u višem udžbeniku iz sociologije. On nikada ne bi bio u stanju da kaže kako će određenim skupinama ljudskih bića jedna rečenica u jednoj takvoj knjizi naneti zlo. Njegov um jednostavno nije sazdan za tako nešto."
<BR>&nbsp;&nbsp;&nbsp;&nbsp;&nbsp;"Pretpostavljam, međutim, da to ne možemo dokazati jednom laiku", primeti pesimistički raspoložen advokat.
<BR>&nbsp;&nbsp;&nbsp;&nbsp;&nbsp;"Ne", priznade Kalvinova. "Dokaz bi bio suviše složen. I dalje se moramo držati plana za koji smo se odlučili. Moramo dokazati da Ninhajmer laže i ništa od onoga što je kazao ne treba da izmeni naš plan napada."
<BR>&nbsp;&nbsp;&nbsp;&nbsp;&nbsp;"U redu, dr Kalvin", složi se branilac, "moram vam verovati na reč kada je to u pitanju. Nastavljamo po planu."
<BR>&nbsp;&nbsp;&nbsp;&nbsp;&nbsp;U sudnici, sudija podiže, pa spusti svoj čekić, a dr Ninhajmer ponovo zauze mesto za svedoke. Osmehnuo se poput osobe koja oseća da je njen položaj neosvojiv, pa se već unapred raduje bezuspešnom napadu protivnika.
<BR>&nbsp;&nbsp;&nbsp;&nbsp;&nbsp;Branilac mu priđe umorno i blago poče: "Dr Ninhajmer, da li vi to tvrdite da uopšte niste znali za te navodne izmene u vašem rukopisu sve dok vas nije pozvao dr Spajdel šesnaestog juna?"
<BR>&nbsp;&nbsp;&nbsp;&nbsp;&nbsp;"Upravo tako, gospodine."
<BR>&nbsp;&nbsp;&nbsp;&nbsp;&nbsp;"Zar nikada niste pogledali šifove pošto bi Robot EZ-27 uneo ispravke?"
<BR>&nbsp;&nbsp;&nbsp;&nbsp;&nbsp;"U početku jesam, ali mi se to činilo nepotrebno. Oslonio sam se na tvrdnje 'Američkih robota'. Apsurdne... ovaj... promene izvršene su samo u poslednjoj četvrtini knjige, pošto je robot, bar tako pretpostavljam, dovoljno naučio o sociologiji..."
<BR>&nbsp;&nbsp;&nbsp;&nbsp;&nbsp;"Zanemarimo vaše pretpostavke!" reče branilac. "Koliko sam shvatio, vaš kolega, dr Bejker, video je kasnije šifove bar jednom prilikom. Sećate li se da ste to naveli u svom svedočenju?"
<BR>&nbsp;&nbsp;&nbsp;&nbsp;&nbsp;"Da, gospodine. Kao što sam već kazao, obavestio me je da je video jednu stranu, pa je čak i na njoj robot izmenio jednu reč."
<BR>
<BR>&nbsp;&nbsp;&nbsp;&nbsp;&nbsp;Ponovo se branilac umešao: "Zar vam se ne čini čudno, gospodine, da posle više od godinu dana neumoljivog neprijateljstva prema robotu, pošto ste najpre glasali protiv njega i odbili da ga koristite u bilo kakve svrhe, odjednom odlučujete da mu poverite svoju knjigu, vaš magnum opus?"
<BR>&nbsp;&nbsp;&nbsp;&nbsp;&nbsp;"To mi ne izgleda nimalo čudno. Jednostavno sam zaključio da bih i ja mogao da iskoristim tu mašinu."
<BR>&nbsp;&nbsp;&nbsp;&nbsp;&nbsp;"I onda ste, sasvim iznenada, stekli toliko poverenje u Robota EZ-27 da se niste čak potrudili ni da proverite unete ispravke?"
<BR>&nbsp;&nbsp;&nbsp;&nbsp;&nbsp;"Rekao sam već da me je... ovaj... propaganda 'Američkih robota' ubedila."
<BR>&nbsp;&nbsp;&nbsp;&nbsp;&nbsp;"U toj meri vas je ubedila da ste svog kolegu, dr Bejkera, propisno izgrdili kada je pokušao da proveri rad robota?"
<BR>&nbsp;&nbsp;&nbsp;&nbsp;&nbsp;"Nisam ga izgrdio. Samo nisam želeo da... ovaj... gubi vreme. Bar sam tada mislio da bi to bilo gubljenje vremena. Nisam shvatio šta je značila izmena te jedne reči u..."
<BR>&nbsp;&nbsp;&nbsp;&nbsp;&nbsp;Branilac krajnje sarkastično primeti: "Uopšte ne sumnjam da vam je preporučeno da to pomenete kako bi ova promena reči ušla u zapisnik..." Prekinuo je kako mu ne bi bio upućen prigovor, pa nastavio: "Stvar je u tome da ste bili strašno ljuti na dr Bejkera."
<BR>&nbsp;&nbsp;&nbsp;&nbsp;&nbsp;"Ne, gospodine. Nisam bio ljut."
<BR>&nbsp;&nbsp;&nbsp;&nbsp;&nbsp;"Niste mu dali primerak knjige kada je izišla."
<BR>&nbsp;&nbsp;&nbsp;&nbsp;&nbsp;"Obična zaboravnost. Nisam odneo primerak ni u biblioteku." Ninhajmer se oprezno osmehnuo. "Poznato je da su profesori zaboravni."
<BR>&nbsp;&nbsp;&nbsp;&nbsp;&nbsp;Branilac reče: "Zar vam se ne čini čudno da se posle više od godinu dana savršeno obavljanog rada Robot EZ-27 pokvario radeći upravo na vašoj knjizi? To jest, na knjizi koju ste vi napisali, vi koji ste od svih pokazivali najveće neprijateljstvo prema robotu?"
<BR>&nbsp;&nbsp;&nbsp;&nbsp;&nbsp;"Moja knjiga bila je jedino dovoljno obimno delo posvećeno razmatranju čovečanstva s kojim je morao da se suoči. Tada su došla do izražaja Tri Zakona robotike."
<BR>&nbsp;&nbsp;&nbsp;&nbsp;&nbsp;"Dr Ninhajmer", primeti branilac, "već ste u nekoliko navrata pokušali da ostavite utisak da ste stručnjak za robotiku. Očigledno ste odjednom postali zainteresovani za robotiku i počeli da uzimate knjige na tu temu iz biblioteke. Sami ste to izjavili, je li tako?"
<BR>&nbsp;&nbsp;&nbsp;&nbsp;&nbsp;"Reč je o jednoj knjizi, gospodine. Čini mi se da je to bio ishod... ovaj... prirodne znatiželje."
<BR>&nbsp;&nbsp;&nbsp;&nbsp;&nbsp;"Koji vam je omogućio da objasnite zašto je robot, kao što tvrdite, izvrgao vašu knjigu?"
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;"Vrlo zgodno. Ali zar ste sigurni da vaše zanimanje za robotiku nije bilo smišljeno kako bi vam omogućilo da manipulišete robotom u vlastite svrhe?"
<BR>&nbsp;&nbsp;&nbsp;&nbsp;&nbsp;Ninhajmer pocrvene. "Svakako da ne, gospodine!"
<BR>&nbsp;&nbsp;&nbsp;&nbsp;&nbsp;Branilac povisi glas: "Ukratko, jeste li sigurni da naknadno uneti pasusi nisu upravo onakvi kakve ste ih sami dali?"
<BR>&nbsp;&nbsp;&nbsp;&nbsp;&nbsp;Sociolog napola ustade. "To je... ovaj... smešno! Imam šifove..."
<BR>&nbsp;&nbsp;&nbsp;&nbsp;&nbsp;Imao je teškoća sa govorom, pa je tužilac ustao i tečno ubacio: "S vašim dopuštenjem, uvaženi gospodine sudija, nameravam da priložim kao dokaz šifove koje je dr Ninhajmer dao Robotu EZ-27 i šifove koje je Robot EZ-27 poslao izdavačima. Odmah ću to učiniti, ako moj cenjeni kolega to želi, i biću voljan da se saglasim sa prekidom kako bi se ti šifovi mogli uporediti."
<BR>
<BR>&nbsp;&nbsp;&nbsp;&nbsp;&nbsp;Branilac nervozno odmahnu rukom. "To nije potrebno. Moj časni protivnik može podneti te šifove kada god zaželi. Ubeđen sam da u njima postoje pomenute razlike koje navodi tužitelj. Mene bi, međutim, više zanimalo da od svedoka doznam da li su kod njega i šifovi dr Bejkera."
<BR>&nbsp;&nbsp;&nbsp;&nbsp;&nbsp;"Šifovi dr Bejkera?" Ninhajmer se namršti. Još nije sasvim dobro vladao sobom.
<BR>&nbsp;&nbsp;&nbsp;&nbsp;&nbsp;"Da, profesore! Mislim na šifove dr Bejkera. U istrazi ste kazali da je dr Bejker primio poseban primerak šifova. Službenik će vam pročitati vaš iskaz, ako ste iznenada oboleli od delimične amnezije. Ili je možda reč o tome da su profesori, kao što kažete, nepopravljivo rasejani?"
<BR>&nbsp;&nbsp;&nbsp;&nbsp;&nbsp;Ninhajmer odvrati: "Sećam se šifova dr Bejkera. Oni nam više nisu bili potrebni kada smo posao poverili toj mašini na korekturu..."
<BR>&nbsp;&nbsp;&nbsp;&nbsp;&nbsp;"Pa ste ih spalili?"
<BR>&nbsp;&nbsp;&nbsp;&nbsp;&nbsp;"Ne. Bacio sam ih u korpu za otpatke."
<BR>&nbsp;&nbsp;&nbsp;&nbsp;&nbsp;"Spalio, bacio... u čemu je razlika? Stvar je u tome da ste ih se otarasili."
<BR>&nbsp;&nbsp;&nbsp;&nbsp;&nbsp;"Šta je loše u tome..." poče Ninhajmer slabim glasom.
<BR>&nbsp;&nbsp;&nbsp;&nbsp;&nbsp;"Ništa loše?" zagrme branilac. "Nema ništa loše osim toga što sada više nismo u stanju da proverimo da niste možda, na određenim spornim mestima, zamenili neki bezopasan šif iz primerka dr Bejkera šifom iz vlastite kopije koji ste namerno tako osakatili kako biste primorali robota da..."
<BR>&nbsp;&nbsp;&nbsp;&nbsp;&nbsp;Tužilac besno uloži prigovor. Sudija Šejn se nagnu napred; njegovo okruglo lice se svim silama trudilo da poprimi izraz ljutnje koji bi odgovarao jačini osećanja koja su ga razdirala.
<BR>&nbsp;&nbsp;&nbsp;&nbsp;&nbsp;Sudija reče: "Posedujete li bilo kakav dokaz, advokate, za ovo neobično tvrđenje koje ste upravo izneli?"
<BR>&nbsp;&nbsp;&nbsp;&nbsp;&nbsp;Branilac tiho odvrati: "Nemam direktnih dokaza, uvaženi gospodine sudija. Ali voleo bih da istaknem da, ako ispravno posmatramo stvar, iznenadna promena kod tužitelja od antirobotizma ka zanimanju za robotiku, njegovo odbijanje da proverava šifove ili da dozvoli bilo kome da ih proveri, njegovo nepokazivanje knjige po izlasku iz štampe bilo kome, vrlo jasno ukazuju na to..."
<BR>&nbsp;&nbsp;&nbsp;&nbsp;&nbsp;"Advokate", nestrpljivo ga prekide sudija, "ovo nije mesto na kome se vrše ezoteričke dedukcije. Ovde se ne sudi tužitelju. Niti ste vi njegov tužilac. Zabranjujem vam da nastavite sa sličnim napadima i mogu samo istaći da očajanje koje vas je navelo na ovo ne može pomoći već može samo oslabiti vašu odbranu. Ako imate da postavite još koje osnovano pitanje, advokate, možete nastaviti. Ali upozoravam vas da u ovoj sudnici ne želim više da slušam ovakve egzibicije."
<BR>&nbsp;&nbsp;&nbsp;&nbsp;&nbsp;"Nemam više pitanja, uvaženi gospodine sudija."
<BR>&nbsp;&nbsp;&nbsp;&nbsp;&nbsp;Robertson besno prošaputa kada se advokat odbrane vratio za sto: "Šta nam je ovo trebalo, blagi Bože? Sada se sudija načisto okrenuo protiv vas."
<BR>&nbsp;&nbsp;&nbsp;&nbsp;&nbsp;Branilac mirno odvrati: "Ali Ninhajmer je dobro uzdrman. Uspeli smo da ga pripremimo za sutrašnji korak. Biće zreo."
<BR>&nbsp;&nbsp;&nbsp;&nbsp;&nbsp;Suzan Kalvin smrknuto klimnu.
<BR>
<BR>&nbsp;&nbsp;&nbsp;&nbsp;&nbsp;U poređenju s ovim, ispitivanje ostalih svedoka tužitelja prošlo je mirno. Pozvan je dr Bejker i on je uglavnom potvrdio iskaz dr Ninhajmera. Doktori Spajdel i Ipatijev takođe su pozvani i oni su krajnje dirljivo predstavili svoje zaprepašćenje i zbunjenost zbog kritičnim pasusima u knjizi dr Ninhajmera. Sudeći po stručnom mišljenju obojice, profesionalni ugled dr Ninhajmera bio je ozbiljno ugrožen.
<BR>&nbsp;&nbsp;&nbsp;&nbsp;&nbsp;Podneti su šifovi kao dokaz, kao i primerci gotove knjige.
<BR>&nbsp;&nbsp;&nbsp;&nbsp;&nbsp;Odbrana toga dana nije više preduzimala ispitivanja svedoka. Optužba se uzdržala, pa je suđenje odloženo do narednog jutra.
<BR>&nbsp;&nbsp;&nbsp;&nbsp;&nbsp;Odbrana je povukla prvi potez na samom početku nastavka suđenja narednog dana. Zatražila je da se dozvoli prisustvo Robota EZ-27 u sali.
<BR>&nbsp;&nbsp;&nbsp;&nbsp;&nbsp;Tužilac se istog časa usprotivio, pa ih je sudija Šejn obojicu pozvao da pristupe.
<BR>&nbsp;&nbsp;&nbsp;&nbsp;&nbsp;Tužilac uzbuđeno primeti: "Ovo je očigledno nelegalno. Robot ne sme da se nalazi ni u jednom zdanju koje koristi javnost."
<BR>&nbsp;&nbsp;&nbsp;&nbsp;&nbsp;"Ova sudnica", istaknu branilac, "zatvorena je za sve osim za one koji imaju neposredne veze sa slučajem."
<BR>&nbsp;&nbsp;&nbsp;&nbsp;&nbsp;"Jedna velika mašina poznatog nepredvidljivog ponašanja uznemiriće mog klijenta i moje svedoke samim svojim prisustvom! Napraviće zbrku od nastavka ovog suđenja."
<BR>&nbsp;&nbsp;&nbsp;&nbsp;&nbsp;Činilo se da će se sudija s njim složiti. Okrenuo se prema braniocu i upitao prilično neblagonaklono: "Koji su vaši razlozi za ovaj zahtev?"
<BR>&nbsp;&nbsp;&nbsp;&nbsp;&nbsp;Branilac odvrati: "Mi tvrdimo da robot EZ-27 nije bio u stanju, usled prirode svoje konstrukcije, da se ponaša onako kako je opisano da se ponašao. Biće neophodno da izvršimo nekoliko demonstracija."
<BR>&nbsp;&nbsp;&nbsp;&nbsp;&nbsp;Tužilac reče: "Ne shvatam čemu to, uvaženi gospodine sudija. Demonstracije koje bi izveli ljudi zaposleni u 'Američkim robotima' ne vrede mnogo kao dokazi pošto su 'Američki roboti' tuženi u ovom slučaju."
<BR>&nbsp;&nbsp;&nbsp;&nbsp;&nbsp;"Uvaženi gospodine sudija", javi se branilac, "na vama je da procenite da li je neki dokaz dobar ili ne; to nije zadatak advokata tužitelja. Bar ja tako gledam na stvari."
<BR>&nbsp;&nbsp;&nbsp;&nbsp;&nbsp;Sudija Šejn, u čije je povlastice dirnuto, reče: "Ispravno gledate na stvari. Ali, svejedno, prisustvo robota ovde suočava nas sa važnim pravnim pitanjima."
<BR>&nbsp;&nbsp;&nbsp;&nbsp;&nbsp;"Svakako, uvaženi gospodine sudija, ništa ne sme biti dozvoljeno što se kosi sa zahtevima pravde. Ako robot nije prisutan, nama se uskraćuje jedini način da se odbranimo."
<BR>&nbsp;&nbsp;&nbsp;&nbsp;&nbsp;Sudija se zamislio. "Postavlja se i pitanje robotovog prevoza dovde."
<BR>&nbsp;&nbsp;&nbsp;&nbsp;&nbsp;"'Američki roboti' su se često suočavali sa tim problemom. Ispred suda stoji parkiran kamion napravljen u skladu sa zakonom koji se odnosi na prevoz robota. Robot EZ-27 nalazi se u sanduku i čuvaju ga dva čoveka. Vrata kamiona su propisno obezbeđena i preduzete su sve ostale mere bezbednosti."
<BR>&nbsp;&nbsp;&nbsp;&nbsp;&nbsp;"Izgleda da ste ubeđeni", primeti sudija Šejn, ponovo loše raspoložen, "da ću ovu stvar presuditi u vašu korist."
<BR>&nbsp;&nbsp;&nbsp;&nbsp;&nbsp;"Nipošto, uvaženi gospodine sudija. Ako to ne učinite, jednostavno ćemo narediti kamionu da ode. Nisam unapred donosio nikakve pretpostavke u vezi sa vašom odlukom."
<BR>&nbsp;&nbsp;&nbsp;&nbsp;&nbsp;Sudija klimnu. "Odbrani se odobrava zahtev."
<BR>&nbsp;&nbsp;&nbsp;&nbsp;&nbsp;Sanduk je unet na velikim transportnim kolicima i dva čoveka koja su njima upravljala ga otvoriše. U sudnici je zavladala mrtva tišina.
<BR>
<BR>&nbsp;&nbsp;&nbsp;&nbsp;&nbsp;Suzan Kalvin je sačekala da debele ploče celuforma budu skinute, a onda je ispružila ruku. "Dođi, Izi."
<BR>&nbsp;&nbsp;&nbsp;&nbsp;&nbsp;Robot pogleda u njenom pravcu i ispruži svoju veliku, metalnu ruku. Bio je viši od nje za dobre dve stope, ali ju je sledio pokorno, poput deteta koje majka drži za ruku. Neko se nervozno zakikotao i odmah prestao kada ga je dr Kalvin ošinula pogledom.
<BR>&nbsp;&nbsp;&nbsp;&nbsp;&nbsp;Izi pažljivo sede na veliku stolicu koju je uneo poslužitelj; ona zakrcka, ali izdrža.
<BR>&nbsp;&nbsp;&nbsp;&nbsp;&nbsp;Branilac reče: "Kada to bude potrebno, uvaženi gospodine sudija, dokazaćemo da je ovo zaista Robot EZ-27, onaj isti koji je bio u službi Severoistočnog Univerziteta tokom razdoblja koje nas zanima."
<BR>&nbsp;&nbsp;&nbsp;&nbsp;&nbsp;"Dobro", odvrati sudija. "To će biti potrebno. Ja, na primer, nemam pojma kako možete razlikovati jednog robota od drugog."
<BR>&nbsp;&nbsp;&nbsp;&nbsp;&nbsp;"A sada", reče branilac, "hteo bih da pozovem svog prvog svedoka. Profesora Sajmona Ninhajmera, molim vas."
<BR>&nbsp;&nbsp;&nbsp;&nbsp;&nbsp;Službenik je oklevao, pogledavši sudiju. Sudija Šejn ga zapita, očigledno iznenađen: "Pozivate tužitelja da bude vaš svedok?"
<BR>&nbsp;&nbsp;&nbsp;&nbsp;&nbsp;"Da, uvaženi gospodine sudija."
<BR>&nbsp;&nbsp;&nbsp;&nbsp;&nbsp;"Nadam se da ste svesni da vam neće biti, sve dok je on vaš svedok, dozvoljeno da se služite tehnikom koju biste mogli da upotrebite pri ispitivanju svedoka iz suprotnog tabora."
<BR>&nbsp;&nbsp;&nbsp;&nbsp;&nbsp;Branilac smesta odvrati: "Moj jedini cilj je da otkrijem istinu. Biće dovoljno da postavim svega nekoliko učtivih pitanja."
<BR>&nbsp;&nbsp;&nbsp;&nbsp;&nbsp;"Pa", nesigurno poče sudija, "vi vodite odbranu. Pozovite svedoka."
<BR>&nbsp;&nbsp;&nbsp;&nbsp;&nbsp;Ninhajmer zauze mesto za svedoke, posle čega ga obavestiše da je i dalje pod zakletvom. Izgledao je još nervozniji nego prethodnog dana, bio je gotovo zabrinut.
<BR>&nbsp;&nbsp;&nbsp;&nbsp;&nbsp;Međutim, branilac ga je blagonaklono pogledao.
<BR>&nbsp;&nbsp;&nbsp;&nbsp;&nbsp;"Profesore Ninhajmer, od mog klijenta tražite odštetu od 750.000 dolara."
<BR>&nbsp;&nbsp;&nbsp;&nbsp;&nbsp;"Da... ovaj... Taj iznos je u pitanju."
<BR>&nbsp;&nbsp;&nbsp;&nbsp;&nbsp;"To je mnogo novca."
<BR>&nbsp;&nbsp;&nbsp;&nbsp;&nbsp;"Naneta mi je velika šteta."
<BR>&nbsp;&nbsp;&nbsp;&nbsp;&nbsp;"Sigurno ne baš tolika. Sporni tekst obuhvata svega nekoliko odlomaka iz knjige. Možda posredi jesu važni pasusi, ali, konačno, ponekad se štampaju knjige sa čudnim greškama."
<BR>&nbsp;&nbsp;&nbsp;&nbsp;&nbsp;Ninhajemru se raširiše nozdrve. "Gospodine, ta knjiga je trebalo da bude vrhunac moje profesionalne karijere! Umesto toga, predstavila me je kao nestručnog čoveka koji iskrivljuje gledišta što ih zastupaju moji uvaženi prijatelji i saradnici, a i kao osobu koja veruje u smešna i... ovaj... zastarela shvatanja. Moj ugled je zauvek uzdrman! Nikada više neću moći da podignem glavu na... ovaj... nekom skupu naučnika, bez obzira na ishod ovog suđenja. Svakako ne mogu da nastavim svoju karijeru, koja mi je bila sve u životu. Sam cilj mog života je... ovaj... poražen, uništen."
<BR>&nbsp;&nbsp;&nbsp;&nbsp;&nbsp;Branilac nijednom nije pokušao da prekine ovaj govor, već je odsutno zurio u nokte dok je profesor nastavljao.
<BR>&nbsp;&nbsp;&nbsp;&nbsp;&nbsp;Sasvim umirujućim glasom on reče: "Ali, profesore Ninhajmer, imajući u vidu vaše godine, vi svakako niste mogli da se nadate da ćete zaraditi više od... budimo izdašni... 150.000 dolara tokom preostalog života. A od suda tražite da vas nagradi petostruko većom svotom."
<BR>&nbsp;&nbsp;&nbsp;&nbsp;&nbsp;Ninhajmer odvrati, pavši u još veću vatru: "Nisam uništen samo za života. Ko zna koliko će me još pokolenja sociolozi uzimati kao primer... ovaj... za budalu ili manijaka. Moja prava dostignuća biće sahranjena i zanemarena. Nisam uništen samo do svoje smrti, već za sva vremena, jer će se uvek naći ljudi koji neće poverovati da je robot umetnuo te pasuse..."
<BR>&nbsp;&nbsp;&nbsp;&nbsp;&nbsp;U tom trenutku Robot EZ-27 ustade. Suzan Kalvin uopšte nije pokazivala nameru da ga spreči u tome. Sedela je nepokretno, zureći pravo napred. Branilac uzdahnu.
<BR>&nbsp;&nbsp;&nbsp;&nbsp;&nbsp;U sudnici se začu Izijev melodični glas. On reče: "Voleo bih svima da objasnim da ja jesam uneo izvesne pasuse u šifove, koji su, kako mi se činilo, bili sasvim u suprotnosti sa prethodnim tekstom..."
<BR>&nbsp;&nbsp;&nbsp;&nbsp;&nbsp;Čak je i advokat tužitelja bio suviše zaprepašćen, videvši sedam stopa visokog robota kako se obraća sudu, da bi zatražio prekid očigledno sasvim neregularnog postupka.
<BR>&nbsp;&nbsp;&nbsp;&nbsp;&nbsp;Kada je uspeo da se sabere, bilo je prekasno. Jer Ninhajmer je ustao sa mesta za svedoke, a na njegovom licu su se smenjivale grimase.
<BR>&nbsp;&nbsp;&nbsp;&nbsp;&nbsp;On divlje povika: "Proklet bio, naređeno ti je da držiš jezik za zubima o..."
<BR>&nbsp;&nbsp;&nbsp;&nbsp;&nbsp;Zagrcnuo se i zastao; i Izi je ćutao.
<BR>&nbsp;&nbsp;&nbsp;&nbsp;&nbsp;Tužilac je sada bio na nogama, zahtevajući da se suđenje proglasi neregularnim.
<BR>&nbsp;&nbsp;&nbsp;&nbsp;&nbsp;Sudija Šejn je očajnički lupao čekićem. "Tišina! Tišina! Svakako da postoji opravdan razlog da se ovo suđenje poništi, ali bih u interesu pravde voleo da profesor Ninhajmer završi započetu tvrdnju. Sasvim dobro sam ga čuo kako kaže robotu da je dobio uputstvo da drži jezik za zubima u vezi sa nečim. U vašem svedočenju, profesore Ninhajmer, nije bilo uopšte reći o tome da je robot dobio bilo kakva uputstva da drži jezik za zubima zbog nečega!"
<BR>&nbsp;&nbsp;&nbsp;&nbsp;&nbsp;Ninhajmer je bez reči zurio u sudiju.
<BR>&nbsp;&nbsp;&nbsp;&nbsp;&nbsp;Sudija Šejn reče: "Da li ste izdali uputstvo Robotu EZ-27 da o nečemu ne govori? Ako jeste, na šta se to odnosilo?"
<BR>&nbsp;&nbsp;&nbsp;&nbsp;&nbsp;"Uvaženi gospodine sudija..." poče Ninhajmer promuklo, ali dalje nije mogao.
<BR>&nbsp;&nbsp;&nbsp;&nbsp;&nbsp;Sudijin glas postade oštriji. "Da li ste, jednostavno rečeno, naredili robotu da unese u šifove pomenute pasuse, a zatim mu naložili da ne pominje vašu ulogu u svemu tome?"
<BR>&nbsp;&nbsp;&nbsp;&nbsp;&nbsp;Tužilac se zdušno usprotivio, ali Ninhajmer povika: "Oh, kakva korist? Da! Da!" I pobeže sa mesta za svedoke. Kod vrata ga je zaustavio poslužitelj i on utonu u stolicu u jednom od poslednjih redova, glave zagnjurene u šake.
<BR>&nbsp;&nbsp;&nbsp;&nbsp;&nbsp;Sudija Šejn reče: "Jasno mi je da je Robot EZ-27 doveden ovamo kao mamac u triku. Da taj trik nije poslužio za sprečavanje ozbiljne nepravde, sigurno bih kaznio advokata odbrane. Sada je jasno, van svake sumnje, da je tužitelj počinio meni sasvim neobjašnjivu prevaru, pošto je, očigledno, time svesno uništio vlastitu karijeru..."
<BR>&nbsp;&nbsp;&nbsp;&nbsp;&nbsp;Presuda je, razume se, doneta u korist tuženog.
<BR>
<BR>&nbsp;&nbsp;&nbsp;&nbsp;&nbsp;Dr Suzan Kalvin se najavila u momačkim odajama dr Ninhajmera u Univerzitetskom Gradu. Mladi inženjer koji ju je dovezao ponudio se da pođe sa njom, ali ona ga je samo namršteno pogledala.
<BR>&nbsp;&nbsp;&nbsp;&nbsp;&nbsp;"Mislite li da će me napasti? Sačekajte me ovde."
<BR>&nbsp;&nbsp;&nbsp;&nbsp;&nbsp;Ninhajmer nije bio raspoložen da napadne bilo koga. Pakovao se, nije gubio vreme, žurilo mu se da ode pre nego što se pročuje da je izgubio na sudu.
<BR>&nbsp;&nbsp;&nbsp;&nbsp;&nbsp;Pogledao je Kalvinovu sumnjičavo i prkosno i rekao: "Da li ste došli da me upozorite kako ćete podneti protivtužbu? Ako to nameravate, znajte da od toga nećete imati ništa. Nemam novca, nemam više ni posao, nemam budućnosti. Ne mogu čak ni da podmirim troškove suđenja."
<BR>&nbsp;&nbsp;&nbsp;&nbsp;&nbsp;"Ako od mene očekujete naklonost", reče mu hladno Kalvinova, "obratili ste se na pogrešno mesto. Sami ste ovo zamesili. Međutim, neće biti nikakve protivtužbe, nećemo tužiti ni vas ni univerzitet. Čak ćemo učiniti sve što bude u našoj moći da vas spasemo zatvora zbog krivokletstva. Nismo osvetoljubivi."
<BR>&nbsp;&nbsp;&nbsp;&nbsp;&nbsp;"Oh, znači to je razlog što već nisam u pritvoru zbog lažne zakletve? Baš sam se pitao. Ali", dodade on ogorčeno, "zašto biste i bili osvetoljubivi? Dobili ste ono što ste želeli."
<BR>&nbsp;&nbsp;&nbsp;&nbsp;&nbsp;"Nešto od onoga što želimo, da", odvrati Kalvinova. "Univerzitet će zadržati Izija u službi po znatno većoj ceni iznajmljivanja. Dalje, neizbežne glasine u vezi sa suđenjem omogučiće nam da udomimo još nekoliko EZ modela i drugim institucijama bez bojazni od toga da će se ovako nešto ponoviti."
<BR>&nbsp;&nbsp;&nbsp;&nbsp;&nbsp;"Zašto ste onda došli da me posetite?"
<BR>&nbsp;&nbsp;&nbsp;&nbsp;&nbsp;"Zato što još nisam dobila sve što želim. Zanima me zašto toliko mrzite robote. Čak i da ste dobili parnicu, vaš ugled bio bi uništen. Novac koji ste mogli dobiti ne bi bio u stanju da vam to nadoknadi. Zar bi zadovoljenje vaše mržnje prema robotima bilo dovoljna zamena?"
<BR>&nbsp;&nbsp;&nbsp;&nbsp;&nbsp;"Zanimaju li vas ljudski umovi, dr Kalvin?" upita Ninhjamer, krajnje podrugljivo.
<BR>&nbsp;&nbsp;&nbsp;&nbsp;&nbsp;"Ako njihove reakcije imaju uticaja na dobrobit robota, da. To je i bio razlog što sam naučila ponešto i o ljudskoj psihologiji."
<BR>&nbsp;&nbsp;&nbsp;&nbsp;&nbsp;"Dovoljno da me navučete!"
<BR>&nbsp;&nbsp;&nbsp;&nbsp;&nbsp;"To nije bilo teško", odvrati Kalvinova nimalo razmetljivo. "Teško je bilo sve to izvesti tako da se ne ošteti Izi."
<BR>&nbsp;&nbsp;&nbsp;&nbsp;&nbsp;"To i jeste slično vama, da više vodite računa o mašinama nego o čoveku." Pogledao ju je s divljim prezirom.
<BR>&nbsp;&nbsp;&nbsp;&nbsp;&nbsp;Nije je dirnuo. "Samo vam se tako čini, profesore Ninhajmer. Jedino brinući se za robote pokazujemo da nam je istinski stalo do čoveka dvadeset prvog veka. Razumeli biste to da ste robotičar."
<BR>&nbsp;&nbsp;&nbsp;&nbsp;&nbsp;"Pročitao sam dovoljno o robotici da shvatim da ne želim da budem robotičar!"
<BR>&nbsp;&nbsp;&nbsp;&nbsp;&nbsp;"Izvinite, pročitali ste jednu knjigu iz robotike. Zar ništa niste shvatili? Naučili ste dovoljno da znate da možete narediti robotu da učini mnoge stvari, pa čak i da falsifikuje knjigu, ako to izvedete kako treba. Naučili ste dovoljno da znate da mu ne možete narediti da nešto sasvim zaboravi, jer uvek postoji rizik da se to detekcijom otkrije, ali ste zato naučili da mu možete narediti jednostavno da ćuti, što je mnogo bezbednije. Niste bili u pravu."
<BR>&nbsp;&nbsp;&nbsp;&nbsp;&nbsp;"Pogodili ste o čemu je reč na osnovu njegovog ćutanja?"
<BR>&nbsp;&nbsp;&nbsp;&nbsp;&nbsp;"Ništa ja nisam pogađala. Vi ste amater i ne znate dovoljno da biste mogli sasvim da zametnete trag. Moj je jedini problem bio da to dokažem sudiji, u čemu ste nam vi ljubazno pomogli, iz pukog nepoznavanja robotike koju tvrdite da prezirete."
<BR>&nbsp;&nbsp;&nbsp;&nbsp;&nbsp;"Ima li ovaj razgovor bilo kakvog smisla?" upita Ninhajmer umorno.
<BR>&nbsp;&nbsp;&nbsp;&nbsp;&nbsp;"Za mene, da", odvrati Suzan Kalvin, "jer želim da shvatite da ste potpuno pogrešno procenili robote. Ućutkali ste Izija tako što ste mu rekli da ćete, ako bilo kome kaže da ste lično izmenili knjigu, izgubiti posao. Time ste kod Izija uspostavili izvestan potencijal za ćutanje, dovoljno jak da se suprotstavi našim naporima da ga savladamo. Da smo navaljivali, uništili bismo mu mozak.
<BR>&nbsp;&nbsp;&nbsp;&nbsp;&nbsp;Međutim, kada ste se našli na mestu za svedoke, sami ste mu uspostavili kontrapotencijal. Rekli ste da ćete izgubiti mnogo više od posla, jer će ljudi verovati da ste vi, a ne robot, napisali sporne stranice knjige. Izgubili biste ugled, mesto u društvu, poštovanje drugih, razlog da živite. Niko vas se više ne bi sećao posle smrti. Sami ste postavili novi i viši potencijal... i Izi je progovorio."
<BR>&nbsp;&nbsp;&nbsp;&nbsp;&nbsp;"Oh, Bože", izusti Ninhajmer i okrenu glavu.
<BR>&nbsp;&nbsp;&nbsp;&nbsp;&nbsp;Kalvinova je bila neumoljiva. Ona upita: "Da li shvatate zašto je progovorio? Ne zato da bi vas optužio, već da bi vas odbranio! Može se matematički dokazati da je nameravao na sebe da preuzme punu krivicu za ono što ste vi učinili i da porekne da ste vi imali bilo kakve veze s tim. To je od njega tražio Prvi Zakon. Nameravao je da slaže... da uništi sam sebe... da pričini novčanu štetu korporaciji. Važnije od svega toga bilo mu je da vas spase. Da stvarno razumete robote i robotiku, dopustili biste mu da govori. Ali vi niste shvatili, kao što sam i bila ubeđena, kada sam jemčila braniocu da nećete. Zbog svoje mržnje prema robotima bili ste ubeđeni da će Izi reagovati kao što bi reagovalo neko ljudsko biće i da će gledati sebe da odbrani na vaš račun. I zato ste se panično okomili na njega... i uništili sebe."
<BR>&nbsp;&nbsp;&nbsp;&nbsp;&nbsp;Ninhajmer u uzbuđenju reče: "Nadam se da će se vaši roboti jednom okrenuti protiv vas i ubiti vas!"
<BR>&nbsp;&nbsp;&nbsp;&nbsp;&nbsp;"Ne budite ludi", reče Kalvinova. "A sada bi mi bilo drago ako biste mi objasnili zbog čega ste sve to učinili."
<BR>&nbsp;&nbsp;&nbsp;&nbsp;&nbsp;Ninhajmer razvuče usta u iskrivljen osmeh. "Sada bi trebalo da seciram vlastiti um, je li tako, kako bih zadovoljio vašu intelektualnu radoznalost, u zamenu za nepodizanje optužbe zbog krivokletstva?"
<BR>&nbsp;&nbsp;&nbsp;&nbsp;&nbsp;"Shvatite to tako ako želite", ravnodušno odvrati Kalvinova. "Ali objasnite."
<BR>&nbsp;&nbsp;&nbsp;&nbsp;&nbsp;"Kako biste mogli da parirate budućim pokušajima usmerenim protiv robota sa više delotvornosti? Sa većim razumevanjem?"
<BR>&nbsp;&nbsp;&nbsp;&nbsp;&nbsp;"Prihvatam."
<BR>&nbsp;&nbsp;&nbsp;&nbsp;&nbsp;"Znate", nastavi Ninhajmer, "reći ću vam... samo radi toga što znam da vam to neće biti ni od kakve koristi. Vi niste u stanju da shvatite ljudske pobude. Vi ste kadri samo da razumete vaše proklete mašine, jer ste i sami mašina, presvučena kožom."
<BR>
<BR>&nbsp;&nbsp;&nbsp;&nbsp;&nbsp;Teško je disao i nimalo nije oklevao u govoru; nije tragao za preciznostima. Kao da više nije mogao da upotrebi preciznosti.
<BR>&nbsp;&nbsp;&nbsp;&nbsp;&nbsp;On reče: "Dve stotine pedeset godina mašina zamenjuje Čoveka i uništava zanatstvo. Grnčarstvo je izbačeno iz kalupa i presa. Umetnička dela zamenili su istovetni jeftini ukrasi koji se serijski proizvode. Nazovite to napretkom, ako vam se dopada! Umetnici su ograničeni na apstrakcije, zatvoreni u svet ideja. On mora stvoriti nešto u umu... a onda mašina obavlja ostali deo posla.
<BR>&nbsp;&nbsp;&nbsp;&nbsp;&nbsp;Zar mislite da je grnčar zadovoljan umnim stvaranjem? Zar mislite da je ideja dovoljna? Da sam rad sa glinom ne budi osećanja, da nije važno posmatrati kako stvar raste, zahvaljujući zajedničkom radu ruku i uma? Da li mislite da stvarni rast ne predstavlja povratnu spregu koja oblikuje i poboljšava ideju?"
<BR>&nbsp;&nbsp;&nbsp;&nbsp;&nbsp;"Vi niste grnčar", primeti dr Kalvin.
<BR>&nbsp;&nbsp;&nbsp;&nbsp;&nbsp;"Ja sam kreativni umetnik! Ja smišljam i gradim članke i knjige. Taj rad se ne sastoji samo u smišljanju reči i njihovom pravilnom raspoređivanju. Kada bi to bilo sve, ne bi postojalo nikakvo zadovoljstvo u tom radu, ništa se ne bi dobijalo zauzvrat.
<BR>&nbsp;&nbsp;&nbsp;&nbsp;&nbsp;Knjigu treba da oblikuje autor. Čovek doslovno mora da gleda kako poglavlja rastu i kako se razvijaju. Čovek mora da radi i prerađuje i da gleda kako se te promene uklapaju čak iako nisu bile predviđene prvobitnom zamišlju. Zato postoje šifovi posredstvom kojih, kada ih uzmete u ruke, vidite kako te rečenice izgledaju odštampane, pa ih ponovo oblikujete. Tokom cele te igre dolazi do stotinu kontakata između čoveka i njegovog dela... a sam kontakt je prijatan i odužuje se čoveku za rad koji je uložio u svoje delo više od bilo čega drugog. Vaš robot bi sve to oduzeo."
<BR>&nbsp;&nbsp;&nbsp;&nbsp;&nbsp;"Isto kao i daktilograf. Isto kao i štamparska presa. Da ne želite možda da se vratimo na ručno ukrašavanje rukopisa?"
<BR>&nbsp;&nbsp;&nbsp;&nbsp;&nbsp;"Daktilografi i štamparske mašine oduzimaju nešto od toga, ali vaš robot bi nam oduzeo baš sve. Vaš robot je preuzeo na sebe ispravljanje šifova. Uskoro bi on, ili neki drugi roboti, preuzeo i pisanje dela, traganje za izvorima, proveravaje i međusobno upoređivanje različitih delova, možda čak i deduktivno zaključivanje. Šta će onda ostati naučnicima? Samo jedno... jednostavne odluke vezane za to koja nova naređenja treba dati robotu! Želeo sam da spasem buduća pokolenja naučnika širom sveta tog krajnjeg pakla. To mi je značilo više i od mog ugleda i zato sam pokušao po svaku cenu da uništim 'Američke robote'."
<BR>&nbsp;&nbsp;&nbsp;&nbsp;&nbsp;"Niste imali izgleda da pobedite", reče Suzan Kalvin.
<BR>&nbsp;&nbsp;&nbsp;&nbsp;&nbsp;"Morao sam da pokušam", odvrati Sajmon Ninhajmer.
<BR>&nbsp;&nbsp;&nbsp;&nbsp;&nbsp;Kalvinova se okrenu i iziđe. Svim silama se trudila da potisne naklonost prema tom slomljenom čoveku.,
<BR>&nbsp;&nbsp;&nbsp;&nbsp;&nbsp;Nije u tome potpuno uspela.
</P></TD></TR></TABLE>
<P class="next">
<A HREF=p32.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
