


Prvi deo: PRVI KONTAKT









1.
     Frensis Margaret Haroldsen ostavila je bicikl na parkingu ispred novog Kevendiša i uputila se hitrim atletskim koracima ka glavnom ulazu u Laboratoriju. Sa dvadeset pet godina imala je zvanje fizičara-mlađeg demonstratora i pripadala je onoj vrsti devojaka koje muškarci pogledaju jednom, dvaput, a zatim nastave da ih gledaju.
     Njena kancelarija nalazila se u jednom od donjih hodnika u kojima je vladao mrak jer je bila subota poslepodne, te je osvetljenje bilo svedeno na najmanju moguću meru. Pitala se zašto za vreme vikenda puste zgrade, koje tokom nedelje, kada su pune, izgledaju sasvim normalno, deluju kao splet prolaza i međuprostora. Bilo je to jedno od onih subotnjih poslepodneva na kraju oktobra, jedno od onih nezaboravnih kembridžskih poslepodneva kada na nebu nema ni oblačka i kada čovek zamišlja da bi u celom gradu trebalo da se oseća miris drveta koje gori. Studenti su se spremaIi za novu školsku godinu, studenti dovoljno mladi da osete kako je pred njima ceo svet. Bilo je to poslepodne u kome su se zvuci prenosili kroz svež vazduh, tako da se čak do udaljene kevendiške Laboratorije mogla s vremena na vreme čuti buka koju je podizala gomila okupljena oko univerzitetskog terena za ragbi u Grejndž-Roudu.
     Frensis Margaret nije još pravo ni stigla do svoje kancelarije kada je začula kako neko treska vratima na udaljenom kraju hodnika. Iz jedne od kancelarija hrupio je vitak, šest stopa visok muškarac. Prema tamnom obrisu koji se približavao slabo osvetljenim hodnikom, Frensis Margaret je prepoznala Majka Hauarta koji je takođe bio mlađi član laboratorijskog osoblja.
     "Zdravo, Majk, nešto nije u redu?" obrati mu se devojka dok se približavao.
     "Ovo", odvrati kratko Hauart, pruživši joj koverat koji je besno izvukao iz unutrašnjeg džepa krznom opšivene jakne.
     Kada su se našli u njenoj kancelariji, Frensis Margaret je na kovertu uočila grb i inicijale velikog vladinog Istraživačkog veća CERC-a. Dok je devojka čitala pismo, Hauart je spustio kovčežić koji je nosio na stolicu.
     "Poništili su moj ugovor", planu Hauart.
     "Vidim. Šteta", odvrati Frensis Margaret saosećajno klimnuvši.
     "To je više nego šteta. To je propast."
     "Rekla bih da je prilično strašno, Majk, ali ne bih o tome mislila kao o propasti. CERC te nije proburazio nožem ili tresnuo po glavi železnom polugom."
     "Oh, zar nije!" uzviknu Hauart.
     "Moramo razmisliti šta da preduzmemo", ponudi mu svoju pomoć Frensis Margaret što je srdačnije mogla. "Nevolja je u tome što će ljudi govoriti da si se upustio u nešto rizično."
     "Kako sam inače mogao da dođem do rezultata?"
     "Zato to i nije potpuna propast", nastavi Frensis Margaret što je ohrabrujuće mogla. "Poseduješ izvesne rezultate. CERC ne može da poništi ono što si do sada postigao."
     "Postigao sam dovoljno da uverim sebe. Dovoljno da uverim tebe i, možda, nekolicinu drugih. Ali ne dovoljno da to javno iznesem. Moram još da uhvatim signale s Halejeve komete. Inače će mi se ljudi smejati. Već možeš da čuješ kako se smeju, zar ne?"
     "Možemo se žaliti na odluku."
     "Kakva vajda od toga. I sama to znaš."
     Frensis Margaret uzdahnu, a zatim klimnu.
     "Pomoglo bi kada bismo imali profesora koji bi se zauzeo."
     "Već godinu dana se natežu oko tog mesta", progunđa Hauart dok je povlačio pismo i vraćao ga u džep na jakni. "Zamisli natežu se oko profesure na kevendiškoj katedri. Sam bog zna šta nam predstoji. Ali ja ću se boriti. Nekako."
     "Pitanje o kome treba da razmislimo jeste kako."
     "Sam bog zna i to. Stvar je na izdisaju. Da li si ikada razmišljala da se izvučeš, Frensis Margaret?"
     "Stalno to premećem po glavi. Razmišljala sam o tome da se prijavim za posao kod EVNI-ja."
     Hauart povuče kovčežić kao da se sprema da ode, rekavši: "Fizika čestica. To je pre tvoje usmerenje nego moje."
     Kada su se vrata kancelarije zatvorila, Frensis Margaret stade da razmišlja o signalima sa kometa. Pa ipak, bilo je nečeg izrazito čudnog u podacima Majka Hauarta iako su oni bili nepotpuni. Pored toga, i sama je uočila jedno do dva čudna mesta. Imala je nameru da Majku skrene pažnju na njih, ali on je bio toliko zaokupljen sam sobom da je pomislila kako će biti najbolje da pričeka da prođe vikend. Ali Frensis Margaret, podstaknuta iznenadnim porivom, zaključi da ne bi bilo u redu da pusti Majka da ode ne rekavši mu ništa o svom otkriću. Odlučivši da ga pozove da se vrati, Frensis Margaret izjuri iz kancelarije u hodnik.
     Majk je imao dovoljno vremena da stigne čak do ulaznih vrata Laboratorije. Dok je žurila hodnikom Frensis Margaret je primetila neku difuznu svetlost kako se pojavljuje iza ugla, iz hodnika koji je vodio u glavnu laboratoriju. Pomislivši da je možda Majk upalio svetla u laboratoriji ona hitro produži. Ali sa svetlom nešto nije bilo u redu: bilo je suviše crveno da bi poticalo od fluorescentnih sijalica koje su se koristile u Laboratoriji. Kada je zavila za ugao svetlost je postala sjajnija, ali kada je stigla do glavne laboratorije iznenada je nestala kao i Majk Hauart. Brza provera joj je pokazala da fluorescentno strujno kolo nije bilo uključeno.
     Frensis Margaret je ponovo sela na bicikl i lagano krenula uličicom koja je vodila od Laboratorije Novog Kevendiša do Madinglej-Rouda. Pokušala je da ubedi sebe kako taj slučaj sa svetlošću i nije bio tako jeziv kao što je izgledao. Naterala je sebe da se hodnikom vrati do svoje kancelarije. Pokupivši gomilu papira, napustila je praznu Laboratoriju brzo, ako ne baš u trku. Kako se događaji dalje budu odvijali, Frensis Margaret će doći do uverenja da razume kakva je to bila svetlost; jer, ona će je ponovo videti.









2.
     Dva dana kasnije, u ponedeljak ujutro, tačno u deset sati, jedna kola sa diplomatskim tablicama zaustaviše se ispred glavne kapije EVNI-ja, Evropskog veća za nuklearna istraživanja u predgrađu Ženeve, u Švajcarskoj. Jedan muškarac pikvikovskog izgleda, zabrinjavajuće zajapuren, pokaza isprave stražaru na kapiji, posle čega je kolima dozvoljeno da uđu u kompleks EVNI-ja.
     Jedan čas pre toga, dva muškarca srela su se u kancelariji administrativnog bloka EVNI-ja. Obojica su imali oko trideset pet godina i obojica su bili fizičari, jedan iz Hamburga, Zapadna Nemačka, drugi iz Kembridža, Engleska - mada je, sudeći prema blagom naglasku, bilo jasno da je Englez, inače upadljivo visok, verovatno poticao iz istočne a ne iz jugozapadne Engleske. On i Nemac ispitivali su fotografije iz mehurave komore raširene po jednom dugačkom stolu.
     "Pa, Kurte", primeti konačno Englez s izrazom zbunjenosti na licu, "ovo stvarno liči na vrhunski kvark. Konačno."
     Nemac je imao široko čelo i jedan čuperak koji se stalno kostrešio i terao ga da ga s vremena na vreme vraća na mesto, što je upravo sada činio.
     "Ja, ponaša se kao vrhunski kvark. Petini želi da to objavi."
     "Petini je jedan nestrpljivi Italijan."
     Na Nemčevom licu pojavi se smešak.
     "Mislim da mu to ne bi trebalo reći."
     "Ali ne bi trebalo ni štampati, a potom zaključiti da nismo u pravu."
     "Italijanska vlada vrši pritisak."
     "Pritisak uvek postoji. Za ovih trinaest godina, koje sam proveo u EVNI-ju, nije prošao nijedan dan da neko nije vršio nekakav pritisak. I ja sam mu prilično izložen. Britanska vlada bi želela da uštedi sve one milione koje trošimo na vrhunski kvark."
     Nemac ponovo zagladi čuperak.
     "Neće izgledati baš najbolje ako Amerikanci prvi objave."
     Englez klimnu glavom.
     "Svestan sam toga. Isto koliko i Petini."
     "Pa, Isače, šta da radimo?"
     "Konsultujmo svoju savest, Kurte."
     "Voleo bih da naučim kako se to čini."
     "Da li si ti sam uveren u to? U to da je ovo vrhunski kvark. Da li si stvarno uveren?"
     Kurt Valdhajm stade nesigurno da prebira po fotografijama. Izabrao je jednu od njih i izvesno vreme proveo proučavajući je. Konačno je sa žaljenjem odmahnuo glavom.
     "Mislim da jeste, ali nisam siguran."
     "Da li bi voleo još neku potvrdu?"
     "Ja, voleo bih da dobijem još neku potvrdu za sve ovo. Ali bojim se da ćeš uskoro za vratom imati vrlo glasnog Petinija."
     "Neće on biti jedini koji će mi se obesiti o vrat."
     Kurt Valdhajm se odmaknu od stola, kako bi prestao da misli na fotografije.
     "Ja, malopre sam pomislio da imaš zabrinut izgled, Isače. Da li bi trebalo da znam zbog čega?"
     "Kembridž mi je ponudio profesorsko mesto na Kevendišu."
     Kurt Valdhajm razmisli o ovoj vesti, a zatim rečito slegnu ramenima.
     "Pa? To bi trebalo da bude odlično mesto - i značilo bi povratak kući. Ponekad je lepo vratiti se kući."
     "Uvek pokušavamo da se setimo Kevendiša onakvog kakav je bio u Radefordovo vreme. Na žalost, Radefordovo vreme je prošlo."
     "Isače, mogao bi tamo mnogo šta da učiniš."
     Englez zavrte glavom izražavajući sumnju.
     "Možda, ako veliki novac nije upropastio stvari. Bojim se da ne znaš kako stvari stoje sa britanskim većima za istraživanja."
     "Mislim da znam, ako je suditi po Nemačkoj."
     "Sumnjam da je u Nemačkoj toliko loše."
     "To ti je kao s komšijom", reče on. "Kod komšije je sve uvek bolje."
     "Problem je u tome što ako odbijem, to sigurno neće doprineti povećanju britanskih subvencija EVNI-ju."
     "Shvatam u čemu je problem. Mislio sam da je još nešto u pitanju."
     "Još nešto?"
     Kurt Valdhajm nastavi:
     "Da, mislio sam da bi moglo biti."
     Usledila je duga pauza pre no što je Englez odgovorio.
     "Dugo se poznajemo, Kurte. Da sam s nekim mogao da razgovaram, to bi sigurno bio ti."
     "Mogu li pamoći?"
     "Stvar je poverljiva. Srećom ne zadugo. Tada ću ponovo moći da se usredsredim na vrhunski kvark."
     "Što će, mislim, biti dobro za vrhunski kvark."
     Englez se pomalo zabrinuto vrati od demonstracionog stola sa fotografijama iz mehurove komore do svog radnog stola, rekavši:
     "Petiniju pažljivo saopšti vesti."
     Kada je Kurt Valdhajm izišao iz kanceIarije, visoki muškarac ode do prozora kroz koji je mogao da vidi planine pokrivene snegom preko švajcarsko-francuske granice. Bio je zadubljen u misli kada je ušla sekretarica i najavila:
     "Vaš posetilac je stigao, dr Njutone." Ime mu je izgovorila Njuton, na francuski način.
     Muškarac rumenih obraza i pikvikovskog stasa uđe odmah za sekretaricom. On priđe srdačno ispružene ruke.
     "Dr Njutne, ja sam Džon Džejmsborou - Ministarstvo inostranih poslova."
     "Primio sam Vašu poruku."
     "Pa, ovaj, smatrao sam da treba da se sretnemo."
     "Zašto, ako smem da pitam?"
     "Imam naređenje da Vam ponudim svaku vrstu pomoći koja Vam bude potrebna."
     Isaku Njutnu nije se dopao smer u kome je podozrevao da se ovaj razgovor kreće.
     "Iskreno rečeno, nisam tražio nikakvu pomoć. Vidite, gaspodine Džejmsborou, u Ženevi živim već trinaest godina i do sada se već prilično dobro snalazim po gradu."
     "Nismo imali to u vidu, razume se."
     "Možda bih Vam mogao pomoći kada bih znao šta ste imali u vidu."
     "Vaš izveštaj, dr Njutne. Način na koji ćete ga dostaviti Predsedniku vlade."
     "Još nije gotov."
     "Kada bude, izveštaj bi trebalo da ide diplomatskom poštom. Od trenutka kada reči stavite na papir, dr Njutne, te reči će imati status državne tajne. To se podrazumeva."
     Isak Njutn na trenutak iskrivi lice.
     "Svakako da se podrazumeva", priznade on.
     "One će mnoge zanimati."
     "Uključujući, bez sumnje, i Ministarstvo spoljnjih poslova."
     "Nadam se da ćete, dr Njutne, napraviti jednu kopiju za nas - iz učtivosti, razume se."
     Prednost zajapurenosti Džejmsborouva bila je u tome što niste mogli da zaključite da li je pocrveneo iznoseći ovaj zahtev. Isak Njutn ponovo iskrivi lice dok je odgovarao:
     "Što se toga tiče možete biti mirni, gospodine Džejmsborou. Moje je da izveštaj pošaljem direktno predsedniku vlade. Na meni nije da odlučujem da li će predsednik vlade rešiti da za Vas napravi kopiju."
     "Situacija je krajnje neuobičajena."
     Razgovor očigledno nije vodio nigde, i Isaku Njutnu bilo je sve teže da skriva bes koji je u njemu rastao zbog činjenice da se od njega traži da otkrije nešto što mu čast nije dozvoljavala da otkrije.
     "Nevolja je u tome, gospodine Džejmsborou", poče on s izvesnom odvratnošću, "što su i nuklearne bojeve glave krajnje neuobičajene. Žao mi je ako Vam ovo zvuči neprijatno, ali ni nuklearne bojeve glave nisu baš prijatne. Moje obećanje dato predsedniku vlade nalaže mi da prisustvujem današnjoj sednici - zbog mojih greha."
     "Očekuje li se nešto naročito?"
     "Verujem da ne. Ako bi se išta naročito ikada dogodilo u pregovorima oko razoružanja, ljudi bi bili šokirani."
     "To je prilično cinično rečeno, zar ne?" zapita Džejmsborou namrštivši se u znak neslaganja i trudeći se da zabeleži mali poen prednosti. Ne obrativši pažnju na njegovu namrštenost, Isak Njutn baci pogled na sat kako bi mu stavio do znanja da je potreban na nekom drugom mestu.
     "Možete se smatrati sretnim, gospodine Džejmsborou, što niste morali nedeljama da slušate te priče velikih sila - kao što sam ja morao. Inače bi se crv cinizma davno izlegao u Vašim grudima."
     Isaku Njutnu je bilo na vrh jezika da kaže 'širokim grudima', ali nekako je uspeo da odoli iskušenju.
     "Mogu li Vas povesti do grada?" zapita Džejmsborou.
     "Hvala, ali kako sam došao, moram i da se vratim, kao što se kaže. Više volim da idem svojim kolima, ako nemate ništa protiv."
     Shvativši da ne može postići ništa od bitne važnosti, Džejmsborou krenu prema vratima kancelarije, pokušavši poslednji put:
     "Nećete zaboraviti na obezbeđenje? Ako išta procuri u javnost, to bi bilo kranje neprijatno."
     Isak Njutn još jednom iskrivi lice.
     "Neću", odmahnu on glavom. "Imate moju časnu reć. Vodiću računa o obezbeđenju. Retko kad zaboravljam na takve stvari."

     Isak Njutn je parkirao kola, svoj veliki mercedes, i pešice ušao u ženevski Centar za razoružanje: tu se čuvao zapis o nepostignutim rezultatima koji je datirao još iz dana Lige naroda - pre 1939. godine. Pošto je pokazao svoju značku i propusnicu, jedna devojka, koja je izgledala mnogo prijatnije od samog ovog mesta, odvela ga je u salu za sednice. Neposredno pošto se Isak Njutn smestio u delu sale namenjenom diplomatski-akreditovanim posmatračima, delegati supersila su se poređali - okrenuti jedni prema drugima poput dve vojske iz prošlosti, sem što je svaki delegat ispred sebe imao pločicu sa imenom, što nije bilo uobičajeno kod drevnih boraca za vreme njihovih odavno zaboravljenih okršaja.
     Jedan stariji ruski delegat poče da govori i Amerikanci u znak učtivosti staviše slušalice, tobože kako bi čuli istovremeni prevod s ruskog, a, u stvari, da bi mogli da maštaju. Bez imalo poleta Isak Njutn takođe stavi slušalice. Njegova je dužnost bila da sastavi izveštaj o tome u kakvom su odnosu, što se tiče tehničkih i drugih pojedinosti, engleska nuklearna sredstva za zastrašivanje i ovi razgovori. Ovo je, takođe, bilo nešto oko čega su Rusi uvek pravili probleme kad god bi im odgovaralo da to čine, a što se nije moglo naći u zvaničnim zapisnicima koji bi odmah bili dostupni, te je tako predsednik vlade imao pravo da zatraži pre tehnnčki nego diplomatski izveštaj. Ministarstvu spoljnih poslova nije se dopadala ova procedura, naročito stoga što je izveštaj trebalo da sastavi neko spolja, kao što je on, a ne neko iznutra kome se moglo verovati da neće narušiti status quo.
     Pošto je Rus govorio već sat i petnaest minuta Isak Njutn je odlučio da je to ipak previše; uostalom, uvek je mogao da kasnije pročita prevod, što će ionako morati da učini isto kao što su i Amerikanci činili. Do sada je već upoznao put koji je vodio iz zgrade gotovo isto toliko dobro kao svoj dlan. Tiho se udaljio iz sale za sednice i upravo se spremao da pritisne dugme u liftu kada jedan muškarac, koga se maglovito sećao, uđe za njim u kabinu. Čovek koga se maglovito sećao nije upotrebljavao slušalice dok su bili u sali za sednice što je značilo da je očigledno pripadao drugoj strani.
     "Da li se rešenje nazire?" upita Isak Njutn kada lift krenu.
     "Rešenje se uvek nazire", odvrati čovek.
     "Mora da imate puno posla oko toga."
     "Mi u Rusiji uvek imamo puno posla."
     "Pretpostavljam da to doprinosi srećnijem životu", nastavi Isak Njutn, trudeći se što je više mogao, da zvuči ljubazno.
     "Veoma srećnom životu", usledi grlen odgovor.
     Lift se zaustavi i oba muškarca izađoše. Isak Njutn klimnu, nasmeši se i reče:
     "Pa, drago mi je što smo se sreli, gospodine. Uvek je prijatno sresti vesele ljude."
     Ovaj kratki razgovor je na neki način u malom odražavao celu situaciju. Ma o kojim tehničkim pojedinostima da reši da obavesti predsednika vlade, Isak Njutn je bio duboko uveren da se mali napredak može očekivati na frontu supersila bez nekog sasvim novog prilaza celoj stvari. Zaprepastio bi se da je saznao kako se jedan takav prilaz možda nalazi nadohvat ruke, kao a to u kojoj će meri on sam biti u sve umešan.









3.
     Dva meseca kasnije, Isak Njutn je putovao iz Ženeve za London jutarnjim avionom. Kako je bio visok i koračao dugim koracima, druge putnike ostavio je daleko iza sebe kod šaltera za proveru pasoša i tako sam stigao u carinsku zonu na Hitrouu. Od prtljaga je imao samo akten-tašnu, a kako je nju poneo sa sobom u avion, smesta se uputio prema izlazu na kojem je pisalo 'Bez robe za carinjenje'. Tu ga je, međutim, zaustavio neki revnostan carinik: on je podozrivo motrio na putnike koji su želeli što pre da iziđu.
     "Da li ste nastanjeni u ovoj zemlji, gospodine?" upita čovek.
     "Ne, u Švajcarskoj."
     "Hoćete li, molim Vas, da otvarite akten-tašnu?"
     Isak Njutn mu ispuni želju objasnivši:
     "Poslovni papiri."
     Službenik pređe šakama po unutrašnjosti tašne, očigledno tražeći drogu, i zaobiđe izveštaj Isaka Njutna, izveštaj koga je Ministarstvo spoljnih poslova toliko želelo da se dočepa. Službenik se konačno odmaknuo od svog pulta, klimnuvši. Stigavši brzim koracima do parkirališta za taksije, Isak Njutn prenebregnu savet Šerloka Holmsa koji glasi da uvek treba uzeti treći taksi i umesto u treći sede u prvi:
     "Kuda, gospodine?" upita vozač.
     "Dauning atrit broj 10."
     Kada se taksista uključio u gust saobraćaj u centru Londona, Isak Njutn uhvati sebe kako je prvo iz dosade posmatrao kretanje okolnih automobila, dok to sada čini s izvesnom pažnjom. Ispred Dauning strita broj 10 vladala je uobičajena živost. Šta su čekali? Možda da im nebo padne na glavu. Tu je bio i nekakav čovek s toki-vokijem koji se iznenada sklonio u Vajthol. Vodič? Možda, a možda i ne.
     Dežurnom policajcu ispred broja 10 rečeno je da će on doći, tako da je Isak Njutn brzo pušten u rezidenciju predsednika vlade, gde ga je pozdravio jedan vitak mladić retke, svetle kose.
     "Ja sam Pingo Vorvik, privatni sekretar predsednika vlade. Predsednik Vas očekuje."
     "Žao mi je što sam malo zakasnio. Saobraćaj je bio gust. Pretpostavljam da je trebalo da prenoćim u Londonu", izvinjavao se Isak Njutn dok se rukovao s Pingom Vorvikom.
     "Sve je u redu. Pre no što Vas uvedem, treba da Vas obavestim o ručku. Ovde je delegacija iz Katara, ali Vi ste dobro došli..."
     "Voleo bih da uhvatim poslepodnevni avion za Ženevu."
     Pingo Vorvik klimnu glavom.
     "Tako sam i shvatio Vašu poruku." Zatim ga povede uz stepenice do kancelarije predsednika vlade.
     "Putovali ste dobro?" predsednik upita reda radi.
     "Jesam, ako se izuzme carinik koji mi je gotovo zaplenio tašnu."
     "Zar niste upotrebili svoj diplomatski pasoš?"
     "Čuvao sam ga kao rezervu. Da li ste dobili papire, predsedniče?"
     "Ne. Zar je trebalo?"
     "Poslati su diplomatskom poštom."
     "Kada?"
     "Pre dva dana. Što pretpostavljam da nije dugo razdoblje s obzirom na to kako Vajthol gleda na vreme."
     Ova primedba je gotovo uspela da ostvari svoj cilj - da izazove bes kod predsednika vlade.
     "Nije dugo razdoblje!"
     Glas mu je bio oštar. Praveći se da to nije primetio, Isak Njutn mu pruži jednu tanku plavu fasciklu.
     "Pripremio sam kratak izvod glavnog izveštaja. Mažete ga na brzinu pročitati. Uzgred budi rečeno, taksi koji me je dovezao s Hitroua bio je praćen."
     "Jeste li sigurni?" zapita predsednik vlade podigavši obrve.
     "Postao sam veoma oprezan za poslednja tri meseca. Činilo mi se, predsedniče, da bi mnogi bili srećni ako bi im pošlo za rukom da spreče dolazak ovih papira u Vaše ruke."
     "Onda je možda najbolje da odmah krenem sa čitanjem", reče predsednik vlade britkim glasom i žustro otvori fasciklu.

     Džon Džejmsborou nije uživao u susretu sa ser Arturom, delimično zbog toga što se u vazduhu osećalo da svi smatraju kako je zabrljao u ovom poslu, a delimično zbog toga što je mrzeo da mu pred Smitfildom naređuju da obustavi dalje akcije pod pretnjom kazne. Nasuprot večito zajapurenom Džejmsborouu, Smitfild je uvek izgledao ispijeno, ispijeno poput mrcina na istoimenoj pijaci.
     Neki izmišljeni pasmatrač zapazio bi da je dokument u plavoj fascikli, što je ležao ispred ser Artura, na njegovom stolu od mahagonija, bio identičan onom koji je upravo uručen predsedniku vlade. Kao stvarni pasmartrač, Džon Džejmsborou je s gnušanjem primetio da je pepeo Smitfildave cigarete pao na sto. Čestice pepela poigravale su po tamnoj, glatkoj površini, nošene strujanjem vazduha koje je izazivao veliki ventilator pričvršćen za tavanicu, a instaliran u kancelariju na izričit zahtev ser Artura - kako bi ga podsećao na dane mladosti provedene u Indiji.
     Smitfild oštro osmotri plavu fasciklu, pavuče dim iz cigarete i reče svojim jednoličnim glasom:
     "Lukavo kopile, ako mene pitate. Putovao je 'Sviserom', Ženeva-London, rezervaciju karte izvršilo je EVNI-jevo turističko odeljenje tako da nije dao ime. Na Hitrouu je upotrebio običan pasoš, a ne diplomatski, ali pao je u oči zbog svoje izrazite pojave. Bio je među prvima kod šaltera za proveru pasoša i odmah se uputio kroz carinu. Shvatate, nije imao prtljag? Uhvatili smo ga blizu Vajt Sitija, na putu ka Dauning stritu. Ovaj plavi izveštaj poslao je pre dva dana u diplomatskoj torbi. Zašto je to uradio ako je nameravao da ga lično donese iz Švajcarske?"
     "Možda je nešto smerao", sugerusao je Džejmsborou.
     "Smerao, moj bože! Učinio je to kako bi proverio. Sada već zna da izveštaj nije stigao do predsednika vlade. Saznaće i predsednik i svi ćemo se naći na udaru. Shvatate?"
     Smitfild povuče još jedan dim; zatim ga izbaci i jedva se ustegnu da ne ugasi cigaretu na samom stolu od mahagonija. Setio se da je ser Artur bio veoma ponosan na sto od mahagonija, a kada gužva jednom počne verovatno će iza ser Artura samo on i ostati.
     "Imate li pepeljaru?" upita on, ipak, na kraju.
     Ser Artur podiže plavu fasciklu.
     "Da, pa, biće lako proslediti ga pašto ga iskopiramo, razume se."
     "Razume se", klimnu Džejmsborou, s olakšanjem što će se sastanak ubrzo završiti.
     "Sa dva dana zakašnjenja! Ako predsednik vlade proguta tu večnost, sve što mogu da kažem jeste - nek je bog zemlji na pomoći", primeti Smitfild, glasom koji se Džejmsborou nikada nije sviđao.

     Predsednik vlade je spustio tanku plavu fasciklu, ćutao još jedan trenutak, a zatim rekao:
     "Sve je izneto vrlo jasno, vrlo merodavno - upravo onako kako sam želeo."
     "Previše ste velikodušni, predsedniče", reče skromno Isak Njutn.
     "Čini mi se da ne uviđate koji je jedan od glavnih problema vlade. Dobiti nepristrasno obaveštenje."
     "To uviđam."
     "Vidite, nemoguće je išta valjano učiniti ako kvalitet primljenog obaveštenja nije na zavidnom nivou. Jeste li za šeri?"
     "Čini mi se da Vam predstoji naročit ručak."
     "Katar. Islam. Bez alkohola."
     "Onda, molim Vas, jedan suvi šeri."
     Predsednik vlade ode do jednog ormanića i nasu dve čaše govoreći:
     "Poseduju više od četvrtine prirodnog gasa na svetu."
     "Ko, Katar?"
     Predsednik vlade prinese čaše.
     "Zar to nije zadivljujuće? Više od četvrtine celokupnog prirodnog gasa nalazi se u tako sićušnoj zemlji kakva je Katar!"
     "Kako će ga crpsti?"
     "Najbolji način bio bi cevovod koji bi išao u Sredozemlje. Zatim u Evropu. Evropska industrija magla bi da podmiri sve svoje potrebe za duže razdoblje i oslabodi se zavisnosti od Istočnog bloka - što se sasvim jasno nadovezuje na Vaš izveštaj, zar ne?"
     "Kako to, predsedniče?" upita Isak Njutn, pijuckajući šeri.
     "Pa, ako se mi i Francuzi odreknemo naših nuklearnih sredstava za zastrašivanje u trenutku kada je borba za prevlast najžešća ništa više neće moći da spase Evropu od ucenjivanja. U ovom slučaju ne bi je ucenjivale supersile, već svaka makar i najbeznačajnija osoba s pretenzijama da pribavi nuklearnu tehnologiju. Iskreno govoreći, ja mrzim beznačajnost."
     Kao na pritisak dugmeta, predsednik vlade iznenada jurnu nazad ka ormaniću, ščepa neki sprej i poče njime tako svesrdno da prska vazduh da je Isak Njutn instinktivno prekrio šakom čašu.
     "Ha!" gotovo uzviknu predsednik. "Muva. Mrzim muve. Odakle li se stvorila? Pretpastavljam s parade konjičke straže. O čemu ste ono pričali?"
     "Nisam ja. Vi ste pričali. O Kataru."
     "Oh, da, o Kataru", potvrdi predsednik, vrativši sprej u ormanić i prilazeći sa bocom šerija u ruci. "Ali, promenimo temu: čujem da ste stupili u pregovore, kako se to inače kaže, s Kembridžom."
     "Da, stupio sam u pregovore oko mesta profesora na kevendiškoj katedri", odvrati Isak Njutn neodređeno.
     "Nadam se da ćete prihvatiti."
     "Iskreno govoreći, predsedniče, nisam imao nameru."
     Predsednik priđe noseći bocu i ponovo napuni čašu Isaku Njutnu, rekavši sa izvesnim nagoveštajem mrštenja:
     "Šteta. Pošto ste bili iskreni, smem li i ja iskreno da iznesem svoje mišljenje?"
     "Razume se."
     "Jasno mi je da EVNI pruža najbolje mogućnosti za rad na Vašem polju - vrlo skupom polju..."
     "Kao što je svima poznato, izučavanje vrhunskog kvarka jeste skupo."
     "Vrhunski kvark?"
     "Čestica za kojom svi u ovom trenutku tragaju."
     "Shvatam. Da, pa, Vaš uspeh kad EVNI-ja je ono čemu smo se svi nadali od samog početka pre trideset godina. Čak i kada stvari tako stoje, čovek ne sme da zaboravi da zemlje koje daju priloge, kao što je Britanija, omogućavaju EVNI-ju rad."
     Isak Njutn se nasmeši pomalo skrušeno.
     "Hoćete da kažete da bi ljudi iz EVNI-ja, kao što sam ja, trebalo da učine nešto za uzvrat? Da, na primer, prihvate ponuđeno mesto profesara?"
     "Investitor očekuje da mu se kapital koji je uložio na neki način vrati."
     Uhvativši bika za rogove, Isak Njutn upre prst u tanku plavu fasciklu i, osmehujući se, reče:
     "Da li bih mogao da predložim da moj izveštaj..."
     "Bude ta protivusluga. Mogli biste da predložite i ja bih se slažio s Vama. Privatno. Ali ja ne mogu Vaš izveštaj da obnarodujem."
     "Zašto da ne, predsedniče vlade?"
     "Zato što ne komuniciram preko nekog službenog kanala", glasio je neočekivani odgovor predsednika vlade.
     "Kako onda mislite da dođete do obaveštenja? Mislim, o bilo čemu?" upita Isak Njutn izražavajući svoje iznenađenje.
     Predsednik vlade se zlovoljno isceri.
     "Preko Civilne službe ili preko službeno oformljenih istražnih komiteta naimenovanih sa znanjem Parlamenta."
     "Iskreno govoreći, vidim da u tome ima nekog smisla."
     "Da, tako se odstranjuju šarlatani i proroci. Razume se, ja ne predlažem..."
     Čestitajući sam sebi što je izbegao dalji razgovor o mestu profesora na Kembridžu, Isak Njutn brzo nastavi:
     "I to razumem. Ali zar to ne znači da se Vama manipuliše? Izvinite što to kažem bez uvijanja."
     Na ovo predsednik vlade ljutito poskoči.
     "Kažite to slobodno bez ikakvog uvijanja. Mnome se manipuliše. Manipuliše se svakim predsednikom vlade. Zato oni koji manipulišu i dižu toliku buku kada se ne pridržavam ustaljenog ustrojstva. Zato Ministarstvo spoljnih poslova diže buku oko Vašeg izveštaja. Posmatrano s njihove tačke gledanja, taj dokument je nevažeći. Uzgred budi rečeno, zašto ste ga poslali u diplomatskoj torbi?"
     "Kako ne bi pomislili da ću lično doći u London."
     "Nebesa! Isto ste onoliko sumnjičavi koliko i ja. Ono što čoveka tera u ludilo jeste to što su sve tako pritegli da je teško bilo šta učiniti. Ovde malo potkrešeš, tamo malo otkineš, ali ničemu nikada ne možeš prići kao baštovan i celu stvar dobro okresati. Tako se ja iskaljujem na muvama. Muve ne utiču na mišljenje glasača, bar još ne, u svakom slučaju. Ali vratimo se na Kembridž. Veoma ste se pametno izmigoljili iz razgovora o tome. Potrebno mi je nešto da opravdam položaj kad EVNI-ja. Nešto opipljivo, što mogu upotrebiti kao argument. Nešto kao što je Vaš povratak u Kembridž."
     Isak Njutn je shvatio da je u pitanju sada ili nikada, da mora biti odlučan ako ne želi da bude nadmudren.
     "Još mi se čini", reče on, "da bi to ličilo kao da Vam dvostruko plaćam za istu stvar: jednom izveštajem, a drugi put povratkom u Kembridž."
     "Onda ćete imati kredit, zar ne?" odvrati spremno predsednik vlade. Napravivši kratku pauzu Isak Njutn nastavi što je bolje umeo:
     "To mi zvuči kao podmićivanje, predsedniče vlade, ali da li biste mi to ponovili?"
     Sada je na predsednika vlade došao red da napravi pauzu. Bilo šta da je želeo da odgovori prekinuto je laganim kucanjem na vrata, što je predsedniku vlade paslužilo da se izvuče.
     "Ah, to mora da je Pingo. Moj bože, kako je vreme proletelo! Čeka nas Katar."
     Kucanje se ponovi. Kada na poziv predsednika vlade niko nije ušao, Isak Njutn ode do vrata i otvori ih; predsedniku se učini da se on na trenutak zaneo. Napolju je odista stajao Pingo. On uhvati Isaka Njutna za ruku i reče zabrinutim glasom:
     "Nešto nije u redu, dr Njutn?"
     "Ne", odvrati Isak Njutn ukopavši se u mestu. "Mislim da sam se sapleo, to je sve."
     "Postoji prag na vratima", doviknu predsednik vlade otpozadi. "Predstavlja smetnju, ali tu se ništa ne može. Prag o koji ste se sapleli na vratima predsednika vlade postao je, znate, prava tradicija."
     Pingo Vorvik nije baš bio uveren u to.
     "Kola čekaju. Dr Njutne, jeste li sigurni da je sve u redu?"
     Predsednik vlade još jednom povika otpozadi:
     "Razume se da je u redu. Zašto ne bi bilo? Koliko mi je još vremena ostalo do ručka, Pingo?"
     "Oko pola sata."
     "Oh, bože, moram da požurim."
     Predsednik vlade pridruži se Isaku Njutnu i Pingu Vorviku ispred kancelarije. Pošto su se rukovali, predsednik vlade se nasmeši i reče:
     "Pa, mnogo Vam hvala, dr Njutne. Nadam se da ćete sledeći put kada se budemo videli biti profesor Njutn. Profesor Isak Njutn. Šteta što to nije ona ista katedra kao kod Vašeg velikog prethodnika."
     "To je bila Lukasova."
     Predsednik vlade se ponovo nasmeši.
     "Vidim da niste zaboravili kembridžsku tradiciju. Pa, bon voyage i još jednom Vam hvala na izveštaju. Upravo je onakav kakav sam želeo."

     Deset dana kasnije Isak Njutn je sedeo na kasnom poslepodnevnom suncu na verandi Valdhajmove planinske kuće u Vengenu, gledajući iz visine na Lojterbrinenšku ravnicu. Visoke planine Oberlanda već su svetlucale od beline prvih zimskih snegova. Na stolu su se nalazile čaše i pola boce vina. Žena Kurta Valdhajma, Rozi, pripremala je večeru. Kurt Valdhajm podiže čašu.
     "Vino prija uveče."
     "Da", odvrati Isak Njutn i sam podigavši čašu. "Bojim se, Kurte, da u paslednje vreme nisam bio u dobroj formi."
     "Mislim da si bio malo povučen."
     Isak Njutn je izvesno vreme zurio u svoju čašu, a onda iznenada reče:
     "Prihvatio sam ponudu iz Kembridža."
     Kurt Valdhajm padiže pogled prema planinama i konačno tiho odgovori:
     "Baš sam se pitao."
     "Vino preti da mi razveže jezik. Vidiš, Kurte, nameravao sam da odbijem. A onda mi je mišljenje u jednom trenutku bilo promenjeno."
     "Kako to misliš, mišljenje ti je bilo promenjeno."
     "Mislim, bilo je izmenjeno tako da ja nisam mogao da utičem na odluku. Ili je bar tako izgledalo."
     Kurt Valdhajm se namršti i zagladi čuperak koji je, kao i uvek, pretio da mu padne preko čela.
     "To mi ne liči na tebe, Isače. Uvek sam mislio sa sve konce držiš u rukama."
     "I ja sam tako mislio." Isak Njutn ponovo otpi iz čaše. "Želeo bih da ti postavim jedno apsurdno pitanje, Kurte. Neprijatno mi je da te pitam, ali pošto sam to već pomenuo bolje da..."
     "Bolje šta?"
     "Bolje da te upitam veruješ li u duhove."
     Kurt Valdhajm je bio u toj meri zatečen da je ponovo pačeo da grize usnu i u čudu mrmlja.
     "Geister!"
     "Jasno mi je da ne veruješ u duhove. Čak ni posle pune boce odličnog vina."
     "Da budem iskren, ne."
     "Ne verujem ni ja", složi se Isak Njutn. "Pa ipak sam video tu ogromnu stvar. Nije bila bleda i beskrvna kao što su to duhovi iz priča. Bila je jasna i sijala je narandžasto-crvenom svetlošću. Trebalo bi da je čovek slep pa da je ne vidi."
     "Isače, da li si posetio doktora?"
     "Ne, nisam."
     "Možda bi trebalo."
     "Nisam, delimično i zato što mi je neprijatno."
     "A nisi zabrinut?"
     "Više sam zbunjen nego zabrinut. Vidiš, upravo u trenutku kada sam ugledao tu stvar moja odluka o poslu u Kembridžu napravila je neku vrstu kvantnog skoka."
     Kurt Valdhajm se jako namršti.
     "Moraju postojati i druga objašnjenja."
     "Kao što je deja vu? Podstaknuto težinom trenutka? Stvarno, Kurte, nešto tako jednostavno mogu i sam da smislim."
     "Mora da je posredi bila neka vrsta oluje. Mislim na oluju u kojoj si odlučio da učiniš ono što si stvarno želeo."
     Sada je došao red na Isaka Njutna da pogleda prema planinama. On podiže pogled, a zatim odmahnu glavom i reče:
     "Ne mogu da razumem zašto bi bilo koja vrsta moždane oluje stvorila ono što sam video. Ili ono što sam mislio da vidim."
     "Zašto da ne, Isače?"
     "Bilo je to lice. Čak ni u svojim najluđim snovima mislim da ne bih uspeo da zamislim jedno takvo lice."
     "Kakva vrsta lica?"
     "Ne mogu pravo da ga opišem. Ali ako bih morao da mu nadenem ime, rekao bih da je ta ogromna, sjajna, narandžasto-crvena stvar imala oblik lica nalik na maske kakve su se nosile u grčkim tragedijama."









4.
     Isak Njutn skrenu kolima na jedno prazno mesto na parkiralištu koje je pripadalo novoj kevendiškoj Laboratoriji čije su zgrade bile smeštene u Medinglej-roudu, u Kembridžu. Kola je parkirao tako da su gledala na Laboratoriju; te je, isključivši motor, kroz prednje staklo mogao da vidi zgrade. Kada se sećao studentskih dana, uvek je o njima mislio kao o nečem ogromnom. Ali posle deset godina provedenih u EVNI-ju, sada su mu se učinile prilično malim.
     Vratilo mu se nešto od mladalačke stidljivosti te je u Laboratoriju stigao veoma rano kako bi mogao malo da se promuva pre no što stignu ostali. Bio je čudan način na koji se sećao svake sitnice, pa čak i ormanića koje su koristile čistačice. Ništa nije mogao da opiše unapred, ali svaka stvar mu je nekako bila bliska kada bi se obreo ispred nje, kao da proteklih trinaest godina nije proveo u EVNI-ju.
     Lutanja su ga neizbežno dovela do izložbe stare opreme; upotrebljene u najvažnijim eksperimentima što su ih vršili paznati fizičari s početka veka i, razume se, do radnog stola koji je koristio Džejms Klark Maksvel, prvi kevendiški profesor, čovek koji je omogućio nastanak industrije telekomunikacija. Da li će se nešto slično ikada ponovo dogoditi, pitao se. Hoće li svet ikada ponovo izmeniti ideje jednog jedinog čoveka koji sedi za svojim radnim stolom ili genijalni, i jednostavni delovi opreme, kao što su ovi što se nalaze u staklenim vitrinama oko njega? Ili je budućnost u celosti pripadala mamutskim projektima i mamutskim organizacijama poput EVNI-ja, kao što je to slučaj s mnogonacionalnim korporacijama koje danas vladaju poljem elektronike? Teško je bilo poverovati da se časovnik može vratiti unazad, tako da sve bude kao što je nekada bilo, makar pre samo trideset godina. Ironija je bila u tome što su mamutske organizacije, koje su sada jače od bilo kog univerziteta na svetu, u stvari, stvorili sami univerziteti. S povećanjem potrebe za većom i skupljom opremom, vladama je izgledalo razumno da sredstva koncentrišu u nacionalnim središtima kojima su upravljali univerziteti, a ne same centralne organizacije. U tome se sastojala jasna pačetna pretpostavka. Ali kako se taj sistem tokom godina razvijao, centralne organizacaje prisvajale su sve više moći za sebe, ostavivši konačno univerzitete u stanju škola za nasukane kitove.
     Ali to nije bilo najgore od svega. Potrebe su tada nadrasle čak i mogućnosti pojedinih nacija, pa je izgledalo logično da se ujedine sredstva mnogih nacija, tačno onako kako je to učinjeno u EVNI-ju, a posledice su, kao što se moglo predvideti, bile iste. Međunarodne organizacije su sve više prerastale u autonomna tela, a univerziteti su sve više gurani na margine istraživanja. U teoriji su nacije-učesnice mogle da nadziru međunarodne organizacije tako što bi povukle ili smanjile svoje novčane priloge. Ponekad se oko toga dizala prašina, ali nikada se ništa nije dogodilo. To je bila stoga što nacije-učesnice nisu nikada bile jednoglasne. Nijedna vlada nije bila spremna da se zbog povlačenja uhvati ukoštac s neslaganjem ostalih. I tako su međunarodne organizacije postale u toj meri moćne da su uporno nastojale da istisnu čak i nacionalne centre, dak su univerziteti bili izbačeni poput koštica trešanja prezrivo stisnutih između palca i kažiprsta.
     Isak Njutn je potpuno bio svestan tužne i mračne činjenice da je pravi donkihotovski zanesenjak kada je sebe doveo u položaj da se nosi s takvom jednom situacijom. Naime, upravo je to njegov povratak u Kembridž podrazumevao. Svet je neumoljivo išao od malog ka velikom, a mali čovek je neizbežno morao glavom da lupi o zid.
     Ovakve misli motale su se Isaku Njutnu po glavi dok je silazio stepenicama pored glavne sale za predavanja. Prekinuo ih je udaljeni povik s kraja jednog od bočnih hodnika. Isak Njutn je prepoznao priliku u dnu hodnika nekoliko sekundi pre no što je mogao da razazna crte lica čoveka koji mu je žurio u susret.
     "Pa, nije li to stari Skrudži!" uzviknu dok su se rukovali.
     "Mladi Isak Njutn! Nimalo se niste promenili, gospodine. Sada ste profesor! Ko je to mogao pomisliti kada ste prvi put došli ovamo! Pre koliko to vremena beše?"
     "Mislim, pre devetnaest godina."
     "Štošta se promeni za devetnaest godina, zar ne, gospodine?"
     Skrudži je pripadao pomoćnom osoblju i bio je, ko zna otkad čuvar laboratorijskog skladišta. Odavno je počeo da ga bije glas da je škrt u izdavanju opreme - odatle mu je i ime Skrudži - škrtavko; prim. prev. - a taj glas se proširio i do osoblja, pa čak i do samog profesara. Isak Njutn je zavoleo Skrudžija još pre devetnaest godina kada je prvi put došao u Kembridž, kao plašljivi učenik koji je trebalo da polaže ispit za sticanje stipendije. Na praktičnom delu ispita iz fizike izdat mu je pokvaren galvanometar koji je Skrudži drage volje zamenio. Oduvek je voleo Skrudžija i zbog toga što je stalno upotrebljavao pridev 'mladi', mladi Isak Njutn, a ne neke nedolične prideve koje je uglavnom morao da podnosi. Skrudži je ostario tokom proteklih godina. Dok su zgrade i dalje bile iste, bore na Skrudžijevom licu nateraše Isaka Njutna da postane svestan skoka kroz vreme. Kao da mu je čitao misli, Skrudži reče:
     "Za dve godine odlazim u penziju. Ali ne brinite, gospodine, pomoći su Vam da prebrodite teškoće pre no što odem."
     "Kada ste došli ovamo?"
     "Pre poslednjeg rata."
     "U Raderfordovo vreme?"
     "Godinu pre no što je umro. Upravo sam izašao iz škole. To mi je bio prvi posao. Moj jedini posao."
     "Mora da je ovo bilo uzbudljivo mesto tih dana."
     "Bilo je. To se više nije ponovilo", priznade Skrudži, a zatim žurno dodade:
     "Ali hoće, sada kada ste se Vi vratili, gospodine."
     "Daćemo sve od sebe."
     "Pa, gospodine, ako ovde budemo pričali ceo dan teško da ćemo dati sve od sebe. Moram da uzmem neku opremu, a Vi treba da se upoznate s Aždajom. Naći ćete je u njenoj kancelariji. Ona dolazi rano kao i ja."
     Aždaja je bilo svagdašnje ime za profesorovu sekretaricu. Isak Njutn je razgovarao s Aždajom preko telefona; bila je to dama s jakim škotskim naglaskom koju je zamišljao kao stamenu pedeset petogodišnju ženu i nije baš mnogo pogrešio. Tek što je kročio u kancelariju, Aždaja je već ušla s velikim blokom koji je ostavljao utisak na čoveka.
     "Ah, izgleda da smo oboje poranili, gospođo Ganter."
     "Drago mi je što mogu da kažem da uvek dolazim rano, profesore", primeti Aždaja dok su se rukovali. Isaka Njutna je pogodila činjenica što je znao ime Aždaje, žene koju nikada ranije nije video, a nije imao pojma kako je Skrudžijevo pravo ime. To mora da je nešto značilo mada nije mogao da se doseti šta. A ni Aždaja mu nije dala mnogo vremena za razmišljanje. Otvorivši veliki blok, ona reče:
     "Mogli bismo, profesore, da zajedno razmotrimo listu sa sastancima i odborima kako biste se uputili u stvari." Ova Aždaja je očigledno pripadala onoj vrsti sekretarica koje su veravale da šefovima treba upravljati.
     "Nisam zakazao nikakve sastanke, gospođo Ganter, a nisam ni član nijednog odbora", odvrati Isak Njutn, razmišljajući o tome kako će biti dobro da stvari dovede u uobičajeni red od samog početka.
     "Oh, jeste, profesore, ako nemate ništa protiv što Vam to kažem. Danas posle podne je sastanak Veća fakulteta. Njegov ste član, ex officio; a u sredu je sastanak Mekfarlanovog odbora. I njegov ste član, ex officio. Profesor Bolton želi da se vidi s Vama, kaže da je hitno. On je profesor na geostrofizici, preko puta. Želi da Vas vidi i Majkl Hauart, jedan od članova vašeg osoblja. On takođe kaže da je hitno, a i moglo bi biti s obzirom na to da je umešan u skandal o kome bih više volela da čujete od nekog drugog a ne od mene. Gospodin Klemperdaun iz CERC-a dolazi da s Vama porazgovara o istom tom skandalu, i bez sumnje ćete od njega saznati sve o tome. Gospodin Klemperdaun kaže da bi mu bilo zgodno da navrati sutra posle podne i ja treba da potvrdim vreme sastanka pošto se oko toga s Vama dogovorim."
     "Hvala vam, gospođo Ganter, i zahvalite gospodinu Klemperdaunu što se potrudio da potvrdi vreme sastanka. Pitam se da li biste mogli da mi date popis svih tih silnih i zadivljujućih rasporeda?"
     Ova primedba nagnala je Aždaju da kasnije tog jutra, posle jedanaest, primeti svojoj prijateljici, sekretarici profesora kristalografije, da će s novim profesorom biti 'pomalo teško'.
     Aždaji nije bilo zamorno da se ponavlja.
     "Imam već spreman spisak", reče ona i poput mađioničara izvuče parče papira iz svog bloka. "Treba da Vam napomenem, profesore, da jednu važnu stavku nisam uvrstila u spisak. Svaki dan očekujemo posetu Gajstera."
     "Koga, gospođo Ganter?"
     "Gajstera. Zovemo ga tako, prafesore, jer nikada ne znamo kojeg dana ili u koje vreme može da se pojavi."
     "A ko je, ako smem da pitam, Gajster?"
     "Više bih volela kada biste to sami otkrili, profesore, kada za to dođe vreme."
     "Za njega da se pojavi?"
     "Da, profesore."
     "A ja bi trebalo da sedim ovde vrteći palčevima i čekajući tu prikazu da se pojavi?"
     "Od Vas se ne traži da vrtite palčevima, profesore, ali bilo bi dobro da budete u blizini. Svi ostali iz Odeljenja to čine."
     Uzdržavši se od još jednog delotvornog komentara, Isak Njutn se zadovolji izjavom:
     "Možete obavestiti gospodina Klemperdauna da izvoli doći sutra sa svojom pričom o skandalu. Mada ne smem ni da pomislim šta bi se dogodilo kada bi se Gajster ili češirski mačak pojavili za vreme njegove posete."
     Aždaja čujno frknu shvativši to kao nedostatak pravog smisla za odgovornost. "Iskreno rečeno", kasnije tog jutra kazala je ona ironično svojoj prijateljici, sekretarici profesora kristalografije, "mislim da se neće dugo održati na tom mestu." Do tog mišljenja će i sam Isak Njutn uskoro doći.
     "Da li hvatate diktate, gospođo Ganter?"
     "Razume se, profesore."
     "Moram da se pobrinem za nekoliko pisama, da kažemo za jedan sat?"
     "U redu, profesore, ako sada niste spremni", odvrati Aždaja i isprsi se. U ovom stavu, ona osu svoju konačnu i, kako je očigledno smatrala, presudnu paljbu.
     "Mogu li da Vam ponudim jedan mali savet, profesore?"
     "Kakav, gospođo Ganter?"
     "Na Vašem odeljenju pastoji jedna mlada dama, profesore, koju treba izbegavati. Ona svima pravi neprilike."
     "To je veoma zanimljivo obaveštenje - hoću reći ozbiljno obaveštenje, gospođo Ganter. Ka bi mogla da bude ta mlada dama?"
     "Njeno ime je Frensis Haroldsen. Bije je glas da je zgodna, mada neke od nas sumnjaju da je baš onoliko lepa koliko to muškarci, izgleda, misle."
     "Da li je ta mlada dama jedna od sekretarica?"
     "Ne, nipošto!" Aždaja gotovo zavika uvređenim glasom. "Gospođica Haroldsen je jedna od demonstratora. Mada ne bih želela da kažem šta ona, u stvari, demonstrira."
     "I Vi mi savetujete da mladu damu izbegavam u širokom luku?"
     "Želela bih da Vam dam jedan još važniji savet. Da sam na Vašem mestu, ja bih je odvela do ulaznih vrata i rekla: 'Napolje!'"
     Aždaja pljesnu rukama - što je, izgleda, trebalo da na indirektan način izrazi zadovoljstvo - uspevši to da izvede a da ne ispusti veliki blok, koji je ostao na svom mestu kao da je magnetom pričvršćen za njenu ruku.
     "Inače ćete se i sami upecati, pazite šta sam Vam rekla, profesore."
     Kada je Aždaja napustila kancelariju, u glavu Isaka Njutna hrupi početak četvrtog stava Betovenove Pastoralne simfonije, himna zahvalnosti zbog završetka oluje. Pade mu na um da bi se mogao izvući iz kancelarije kako bi još jednom popričao sa Skrudžijem, ali odluči da pozove Kurta Valdhajma u EVNI, karisteći se kreditnom karticom kako niko ne bi mogao da mu kaže da su međunarodni razgovori zabranjeni pravilima koja je doneo Mekfarlanov odbor. A kako bi izbegao mogućnost da ga Gajster prisluškuje, govorio je francuski; razgovor je završio rečima:
     "Očekuj moj povratak krajem nedelje. Ovde sam upao u neku vrstu azila za ludake."









5.
     Neki čovek pedesetih godina upade u kancelariju Isaka Njutna kao da imitira ptičji let.
     "Bolton iz geostrofike", reče on. "Izvinite što ulazim kroz pogrešna vrata, ali od Vaše sekretarice, gospođe Granter, podilazi me jeza. Da sam na Vašem mestu, smesta bih je se oslobodio."
     "Zar stvarno?" odvrati Isak Njutn pošto su se rukovali.
     "Nevolja je u tome što ovo Odeljenje nije imalo odgovarajućeg glavešinu već više od godinu dana. Kada su mačke odsutne, miševi kolo vode. Prava je sreća što ste uspeli tako brzo da dođete. Pre no što smo Vama ponudili ovo mesto, dosta dugo smo birali."
     Shvativši da je Bolton bio član izborne kamisije, Isak Njutn upita:
     "Da li bi bilo neprikladno ako bih se Vama zahvalio na ovom poslu?"
     "Iskreno govoreći, mislim da ste bili malo ćaknuti kada ste ga prihvatili. Ja to ne bih učinio. Razume se, upoznat sam s ovdašnjim problemima. Pored toga, mi nemamo međunarodnu organizaciju u zemaljskim naukama. Snalazim se tako što imam ugovor s Kalifornijskim univerzitetom - za letnji semestar svake godine. Za nekoliko nedelja odlazim odavde. Ovog semestra trebalo je da budem slobodan, znate, ali zadržala me je administracija. Sastanak NERC-a koji je uticao na potporu geostrofizici. To je razlog zašto sam sada došao da se vidim s Vama. Da li biste želeli moju kuću?"
     "Nisam siguran da sam spreman na takav izdatak."
     "Oh, nisam mislio da je kupite. Hteo sam da kažem da je koristite dok sam odsutan. To je jedna sasvim lepa kućica u Adams-roudu. Stanarina bi bila minimalna. Ja, u stvari, želim da neko bude u kući, jer će u protivnom sigurno biti opljačkana. Želeo bih da to bude neko ko neće uništiti haj-faj i ostale takve stvari. Gde ste se za sada smestili?"
     "U koledžu."
     "To je rešenje za nekoliko dana, ali nećete moći duže tamo da opstanete. Suviše je tesno. Uzgred budi rečeno, ako budete želeli da otpustite nekoliko članova svog osoblja, ima jedna protiv koje ne bih imao ništa da je kod mene. Fantastična je. Jeste li je već videli?"
     "Nisam još."
     "Pa, kada je budete videli, shvatićete zašto Vam nudim kuću. Mogu li smatrati da Vas ponuda zanima?"
     "Da, zanima me. Kolika bi bila ta, ako smem da pitam, neznatna stanarina?"
     "Da kažemo da bi tri stotine funti mesečno bilo veoma fer. Razmišljao sam o tome da ugovore pravim na švajcarske franke. Šta mislite da će biti s frankom? Mislim, u skoroj budućnosti?"
     "Rekao bih da je švajcarskom franku prešlo u naviku da dobro stoji, te su svi izgledi da će u tom maniru i nastaviti."
     "I ja tako mislim. Pretpostavljam da ste platu kod EVNI-ja dobijali u francima. Ako tamo imate imetak, zadržite ga. A posebno ako imate račun u banci."
     "Dok ste ovde, da li biste hteli da me uputite u neke vidove procedure", reče Isak Njutn, nadajući se da će uspeti da skrene razgovor u drugom pravcu.
     "Procedure na univerzitetu?"
     "Da."
     "Sve imate u Statutima i odredbama. Svi ih se pridržavaju. Ako ih se ne pridržavate, lako ćete se uvaliti u nevolju."
     "Da li ću tamo pronaći i Mekfarlanov odbor?"
     "Oh, razume se da ne."
     "Šta je to Mekfarlanov odbor?"
     "Gubljenje vremena. Hvala bogu što nisam u njemu. Nekome je palo na pamet da ujedini Fakultet za fiziku i hemiju sa Tehničkim fakultetom. Cilj je bio da se uštedi novac koji odlazi na dupliranje, ali ovako ga samo još više rasipaju. U svakom slučaju, pronose se glasovi da je Mekfarlan, on je predsedavajući, umro pre šest meseci, a da Univerzitet to još nije primetio. Vidite, Odboru će biti potreban njegov potpis, ako razgovori ikada uđu u fazu sastavljanja izveštaja, tako da moraju imati spreman leš bez obzira na to da li im se to dopada ili ne. Ako i sastave izveštaj, neće biti nikakve šanse. Savet će ga odbiti, razume se, makar i ja sam glasao za njega. Neko bi trebalo nešto da učini u vezi s tim tehničarima. Dole u gradu imaju opremu koja bi magla da uništi pola Ulice Trampington, ako ikada podivlja."
     "Rekli ste da biste zamenili moju sekretaricu - da je Vaša sekretarica. Kako biste to izveli?"
     "Kako bih to izveo? Šutnuo bih je, razume se, pravo u bazu."
     "Tada bih, pretpostavljam, mogao da objavim oglas za taj posao."
     "Ne, morali biste da iz baze uzmete nekog drugog. Kako jedan uđe tako drugi izađe; ili: kako jedan izađe tako drugi uđe - kako više volite."
     "Hoćete da kažete da ne mogu sam da izaberem sopstvenu sekretaricu? Da li se Vi to šalite?"
     Nagoveštaj siktanja u glasu Isaka Njutna nije ostavio nikakav utisak na profesora geostrofike.
     "Tako funkcioniše kembridžski sistem", Bolton reče bezbrižno. "Izaberete neku, a ako Vam ne odgovara jednostavno je šutnete nazad u bazu. Onda probate neku drugu. I tako dalje, ad. inf. U stvari, postoji način da to uradite - da je zaposlite po ugovoru za istraživanja. Ja tako radim, sem što sam ja NERC a Vi ćete biti CERC. Ali pravila su, verovatno, ista. A što se tiče kuće, možemo li smatrati da je to sređeno? Nameravao sam da Vas pozovem na proslavu u Koledžu, ali u to vreme ću biti na odmoru."
     "Možda bih mogao da pogledam kuću?"
     "Ima nekoliko stvari na koje treba da obratite pažnju - jedna je mačka. Oh, ako se dogodi da dugo bude sušno vreme, te začujete pucketanje, ne brinite. Uobičajeno je za taj deo Kembridža da se temelji pomeraju. Pa, hajdemo. Uz put možemo popiti kafu kod Ragamafina."
     "Sada?"
     "Da, sada", odvrati Bolton, energično se pokrenuvši kao da će se ponovo pretvoriti u pticu.
     Isak Njutn pritisnu zvonce. Kada je Aždaja ušla, on reče:
     "Ah, gospođo Ganter, biću ex officio otprilike jedan sat."
     Zatim pruži Aždaji parče papira na kome je napisao ime i jedan telefonski broj u Ženevi.
     "Već sam ovog gospodina zvao pre jednog sata. Hoćete li, molim Vas, ponovo da ga nazovete i kažete mu da bih želeo da potvrdim paslednji deo našeg prethodnog razgovora, a naročito svoju poslednju rečenicu."
     "Šta da kažem, profesore, ako me upita gde Vas može naći?"
     "Recite mu da pokuša kod Ragamafina. Razumeće, bez brige."









6.
     Oba muškarca bila su visoka i vitka; obojica su bili fizičari. Pa ipak, posmatrač bi uočio da se u psihološkom pogledu krajnje razlikuju. U dvadeset osmoj godini Majk Hauart je još izgledao kao mladić od dvadeset. Kosa dugačka oko tri inča stršala mu je uvis i to ga je činilo još višim i nespretnijim nego što je stvarno bio. Imao je svetlosmeđu kosu i oči, a i dok se Isak Njutn pokorio tradiciji koja je podrazumevala da glavešine odeljenja nose odela, Majk Hauart je bio odeven u sportsku košulju i farmerke. Mogao bi da kaže kako nije u stanju drugačije da se oblači, s platom koju prima od zahvalnog Univerziteta i dvojica muškaraca bi se bar u tome složila, jer će plata Isaka Njutna posle odbitaka sada biti manja za polovinu od one kod EVNI-ja. Englezi su oduvek apelovali na svoje eks patriote da se vrate kući, ali nisu propuštali priliku da to ekspatriotama i naplate. Noblesse oblige rekli bi, razume se, ali time ne može da se plati račun kod mesara. Isak Njutn uhvati sebe kako razmišlja o tome da li će ubuduće moći da kupuje odela.
     "Znači, smatrate da ne postoji nikakva šansa?" upita Majk Hauart sa žaljenjem u glasu.
     "Da", odvrati Isak Njutn, "prekršili ste pravila, pravila civilne službe, a to se ne prašta, ni na nebu ni na zemlji."
     "Mogao bih da se žalim Ombudsmenu. Shvatate, sve me to veoma ljuti."
     "Ombudsmenu život mora da je zanimljiv. Sećam se situacija iz ranijih godina, prilično sličnih ovoj u kojoj se Vi sada nalazite, a koje su me uvek pogađale, jer su bile pomalo nepravedne. Neki momak, poznat pod nadimkom Mesingani Džek, bio je poslovođa u jednoj od lokalnih fabrika. Pa, Mesingani Džek je otkrio kako da iz iste količine sirovina dobije više proizvoda. Umesto da povećava proizvodnju za vlasnike fabrike, on im je isporučivao stalno istu količinu proizvoda od iste količine materijala i nastavljao da za svoj račun prodaje višak proizvoda. Tada je napravio veliku grešku. Počeo je da razbacuje novac svuda po oblasti i zato su ga prozvali Mesingani Džek. Konačno su se pozabavili njime i na suđenju je dobio dve godine. Ovaj slučaj je veoma sličan Vašem, zar ne? Sem što je u Vašem slučaju reč o ovome, a ne o novcu", završi Isak Njutn, pokazujući na jedan dugačak sto po kome su bile razbacane trake, ploče i otprilike desetak velikih listova papira.
     "Na osnovu čega su ga optužili, tog Mesinganog Džeka?"
     "Kršenje ugovora. Njegov ugovor s vlasnicima fabrike nije bio sročen onako kako je on to predstavio. Činjenica da je Mesingani Džek bio genijalan, kao što ste i Vi bili genijalni, nimalo mu nije pomogla. Ja, u stvari, mislim da je ta genijalnost samo pogoršala stvari. Službeni umovi u takvim situacijama obraćaju pažnju samo na detalje ugovora."
     "Ali ja nisam imao ugovor!" uzviknu Majk Hauart. "Sem onog prema kome je trebalo da isporučim tačno ono što sam i isporučio. Satelitske telemetre s posebnim performansama u okviru posebnih težina. Mogu Vam ga pokazati. To je sve što u njemu piše. Nema napomena šta treba učiniti s onim što uštedim na težini."
     "Službeni um u tom slučaju uzima kao merodavno ono što razumni ljudi smatraju da je uobičajena praksa. Upravo to radi CERC u Vašem slučaju."
     "Ali ne postoji nikakva uobičajena praksa. Ili se može reći da je uobičajena praksa u poslu sa satelitima da se svi trude da ostanu u okviru težinskih granica, poput džokeja pred trku. Ovo je bilo neuobičajeno."
     "Svejedno, nećete izvojevati pobedu."
     "Čini mi se da je CERC postavio sebe za sudiju, porotu i egzekutora."
     "Upravo je tako i smišljen ugovor koji je vlada potpisala sa CERC-om pre dvadeset godina, a za dvadeset godina sudija i porota su se srodili i u stanju su da donesu mnogo drastičnih presuda. Ako želite da čujete moje mišljenje", reče Isak Njutn, "CERC-u nećete umaći, osim ako ne otpuzite pokajnički u Kenterberi i pospete se pepelom. Kada birokrate vide nekog naučnika kako se pred njima uvija - mogli bi malo da omekšaju."
     "Ja to sigurno neću učiniti! Zbog čega da se izvinjavam? Zbog toga što sam došao do velikog otkrića ne potrošivši ni dinara? Oni troše milione i šta dobijaju za uzvrat? Trice i kučine."
     Isaku Njutnu se nije dopala primedba Majka Hauarta o 'velikom' otkriću. Takve stvari bile su luckaste. On sam nikada nije za svoje otkriće magnetskog jednopola rekao da je 'veliko'. To se prepušta drugima da kažu. Uopšte mu ne bi smetalo da CERC bude ocrnjen. Znao je da je CERC umešao svoje odvratne prste u gotovo sve vidove britanskog naučnog života - na krajnje nepropisan način, da je, čak, uticao na postavljanje profesora, što je činio, razume se, prefinjeno, a ne otvoreno, klimanjem i treptanjem. Uopšte nije sumnjao u to da će od CERC-a biti zatraženo mišljenje i o njegovam nedavnom naimenovanju, kako bi i CERC potvrdio da ga smatra za odgovarajućeg momka, za nekog ko će stoga biti u prilici da obezbedi dobre subvencije za istraživanja na Univerzitetu.
     Nesreća pre dvadeset godina, kada je jedna nesposobna vlada stvorila CERC, poslušavši preporuke naivnih i nesposobnih savetnika, do sada je svela univerzitete na bednu gomilu kukavnih prosjaka, što je s uspehom izbegnuto kod EVNI-ja, i što će jednostavno morati da bude izmenjeno u Britaniji ako u njoj ima želje da se fizika ikada ponovo uzdigne iznad prosečnosti.
     "Situacije treba videti onakve kakve one odista jesu, a ne onakve kakve biste Vi želeli da budu", rekao je Isak Njutn kolebljivom Majku Hauartu, koji je snuždeno sedeo ispruživši noge pored stola u neredu.
     "Ako ne izvršim još neka osmatranja neću imati kuda da pođem. Halejeva kometa, koja nailazi sledeće godine, bila mi je odlična prilika. Vidite, požurio sam zbog Halejeve komete. Tada je naišla Bosvelova kometa i izgledalo je logično da napravim probu. Imao sam maler što je neko otkrio da sam u telemetre uveo dodatni kanal."
     "Neko u CERC-u?"
     "Ne bih rekao. Mislim da je to učinila jedna od grupa na Univerzitetu koja me proganja. Neki od njih bi sve učinili samo da se dodvore CERC-u."
     "Krenimo od početka kako bih bio siguran da sam sve dobro shvatio. Vaša nedopuštena oprema, koja je dopunila težinu što ste je uštedeli na telemetrima naručenim od strane CERC-a, trebalo je da prima signale na veoma velikim talasnim dužinama, dobrano van jonosfere."
     "Tačno."
     "Tako bi sve emisije na Vašoj talasnoj dužini, čiji je tvorac čovek sa zemlje, morale ostati zarobljene ispod jonosfere i ne bi mogle da stignu do Vašeg satelita."
     "Tačno."
     "Tako bi onda ljudski signali, koje biste eventualno primili, morali poticati s nekog drugog satelita."
     "Tačno."
     "Pa, šta je u tome čudno? Gomile satelita kruže oko Zemlje, za mnoge uopšte ne znamo - na primer, vojni sateliti. Zašto signali koje ste primili ne bi mogli poticati s jednog od njih?"
     Majk Hauart podiže list papira sa stola.
     "Uverite se sami. Ovi signali predstavljaju niz tačaka i crtica nalik na Morzeovu azbuku, s tom razlikom što nije u pitanju Morzeova azbuka - koliko se ja u to razumem. Niko danas ne koristi tu vrstu emitovanja. Predstavlja rasipanje kapaciteta."
     "Možda to čini vojska. Oni ne lupaju glavu oko nekog neznatnog rasipanja."
     "Za emitovanje na tako dugačkoj talasnoj dužini potrebna je veoma kabasta oprema."
     "Možda je u pitanju neka nova tehnologija o kojoj ništa ne znate."
     "Krećući se po svojoj orbiti satelit svaki put dospe u Zemljinu senku."
     "U odnosu na Sunce ili u odnosu na kometu?"
     "U odnosu na kometu. Nikada kad mu se Zemlja našla na putu nije bilo signala. Tako bi vojni satelit, ako je on u pitanju, morao da se kreće po orbiti koja na neki način uspeva da oponaša kometu."
     "Što je malo verovatno", složi se Isak Njutn zamišljeno, a zatim dodade, "ali krajnje neverovatne stvari se, razume se, događaju na svetu s vremena na vreme."
     "Kada bih mogao da dosegnem do Halejeve komete, mislim da bih razrešio stvari", nestrpljivo povika Majk Hauart.
     "Sumnjam", odvrati kratko Isak Njutn, ugasivši trenutnu iskru nade u Majku Hauartu. "Ne postoji način da se čovek potpuno uveri u ovu vrstu okolišne argumentacije. Morate imati određene postavke, izračunati nešto tačno ili, razume se, dešifrovati tačke i crtice. Da Ii ste to pokušali?"
     "Bacio sam pogled na njih, ali nisam daleko odmakao. Nevolja je u tome što posedujem odista malu količinu stvarno upotrebljivih podataka. Signal je gotovo sve vreme bio slab. Iako postoji nedvosmisleno pravilno pulsiranje signala, nije lako razabrati šta su tačke, a šta crtice - pomalo mi liči na nejasnu poruku upućenu Morzeovom azbukom."
     "Imate li štampan zapis najtipičnijih mesta?"
     "Da, negde ovde imam prilično tipičan deo zapisa."
     Majk Hauart stade brzim, nervoznim pokretima da traži među razbacanim papirima, te konačno izdvoji jedan list i pruži ga Isaku Njutnu, zajedno s onim na kojem su bili upotrebljivi podaci, rekavši:
     "Možete da vidite da postoji velika razlika."
     Umesto da samo baci pogled na listove papiram, Isak Njutn izvadi iz stola lupu i stade da proučava zapise nepojmljivo dugo. Konačno se zavali u svoju stolicu i reče ohrabrujućim glasom:
     "Ovi bi se podaci mogli dosta poboljšati kada bi bili podvrgnuti odgovarajućoj kompjuterskoj tehnici. S vrstom programa koju koristimo kod EVNI-ja, kompjuter počinje od upotrebljivog materijala. Uči dužine i oblike pulsiranja. Zatim prelazi na malo manje upotrebljive podatke, koje upotpunjuje u svetlosti stečenog iskustva. Onda uzima u razmatranje još manje upotrebljive podatke i tako dalje, učeći i upotpunjujući sve vreme. Mislim da su Vam te stvari poznate. Jeste li probali?"
     "Bio bi mi potreban veći uređaj od onog koji imamo ovde u Kembridžu, a ako zatražim odobrenje da to uradim na nekom drugom mestu - pa, došlo bi do velikog odlaganja, i mogu da zamislim kakav bih odgovor na svoju molbu dobio od CERC-a. A pored toga, verovatno bih morao da predam podatke, a to neću da učinim. Ako zbog njih moram da patim, onda ću ih i zadržati."
     "Mogao bih srediti da to obave u EVNI-ju. Da li biste ih predali meni?"
     Majk Hauart je trenutak razmišljao, a zatim ozbiljno reče:
     "Da, mislim da bih. Uglavnom zbog toga što ste i sami učinili nešto važno u fizici. Ali tražio bih od Vas da nikome ne kažete o čemu je reč."
     Isak Njutn klimnu i upita:
     "Jesu li svi diskovi ovde?"
     Kada Majk Hauart potvrdno klimnu, Isak Njutn nastavi:
     "Moram da idem u Ženevu krajem ove nedelje. Poneću ih sa sobom i dati u postupak. Imam još neka posla kod EVNI-ja tako da ću prilično često odlaziti tamo. Pobrinuću se da se posao obavi u dogledno vreme. Izdvojite mi prave diskove, pažljivo ih obeležite i ja ću ih zaključati u mom stolu."
     Isak Njutn je shvatao zašto Majk Hauart ne želi da se odvoji od svojih podataka, aIi nije bio spreman na Hauartov naredni odgovor.
     "Radije ne bih ostavio diskove ovde, ako nemate ništa protiv. Čuvaću ih i doneću ih ako mi kažete kada se nadate da ćete ići u Švajcarsku."
     "Zar nemate kopije?"
     "Imam, ali nije to u pitanju."
     "Plašite se da ovde neće biti na sigurnom?"
     "I neće. U proteklih osamnaest meseci ovu kancelariju su koristili svakakvi ljudi. Nemam pojma koliko njih još ima ključ od Vašeg radnog stola."
     Pošto ga je zainteresovalo ono što je smatrao da se može nazvati paranoidnim stanjem Hauartovog uma, Isak Njutn se nagnu napred u svojoj stolici.
     "Ali zašto ih onda uopšte ostavljate u Laboratoriji?"
     "Ne ostavljam ih. To mi ne bi palo na pamet. Doneo sam ih ovamo samo da bih ih Vama pokazao."
     "Ne razumem zašto bi iko želeo da ih ukrade."
     "Ah!" povika Majk Hauart. "To je zato što sve ovo smatrate gomilom gluposti, zbog toga što me ismevate. Ali kada biste samo jednom priznali da sam u pravu, tada biste shvatili zašto bi mnogi želeli da ukradu diskove. Kao prvo, ljudi iz CERC-a. Civilne sluge nikada ne vole da za sobom ostavljaju tragove, zar ne? O osetljivim stvarima se razgovara preko telefona, a ne preko pisama, zar ne? A kada dođe do nesreće nema ničeg napismeno, sem, možda, nekoliko dvosmislenih rečenica za koje se mislilo da nešto znače, ali koje baš ništa ne znače kada ih čovek pažljivije pogleda. Uveren sam da sve to znate bolje od mene."
     "Pretpostavljam da bi se našli u nezgodnom položaju, ako bi se ispostavilo da ste Vi u pravu", nasmeja se Isak Njutn. "Nadam se da će tako i biti, ali videćemo. Ali ne shvatam kako bi CERC mogao da provali u kevendišku Laboratoriju."
     "Ne bi to oni učinili. Pristupilo bi se tome iznutra, razume se. Već sam vam rekao da ima mnogo ljudi koji žele da se dodvore CERC-u."
     "Znači li to da ovde ne postoji niko u koga biste mogli da imate poverenja?"
     "Pa, verujem Vama, a ima i drugih. Na primer, Frensis Haroldsen."
     Isak Njutn se iznenada vrati na svoj razgovor s Boltonom i Aždajom, shvativši da su tehničke pojedinosti njegovog razgovora s Hauartom trenutno utišale u njemu sumnju da je uskraćivanje finansijskih sredstava u proteklih trinaest godina na neki način gurnulo Univerzitet u stanje masovnog ludila. Odlučivši da neće više da podnosi nikakve gluposti, on oštro reče:
     "Pretpostavljam da imate račun u banci?"
     "Da, razume se."
     "Gde?"
     "Kod Berklija."
     "U kojoj poslovnici?"
     "Glavnoj, u Benetovoj ulici. Ali zašto?"
     "Zato što ćemo smesta otići tamo da se nađemo sa direktorom, i Vi ćete ga zamoliti da ove diskove pohrani u svom sefu. I još ćete reći direktoru da sam ja jedina osoba koja ima pravo da ih povuče. Je li jasno? Inače možete da zaboravite na celu stvar."









7.
     Nije prošlo mnogo vremena otkako se Isak Njutn vratio iz Berklijeve banke kad se Aždaja pojavila na vratima i kao da izbacuje strelicu u njegovu kancelariju, najavila:
     "Stigao je Gajster!"
     Unutra uđe omalen čovek s naočarima i prilično velikom glavom rekavši:
     "Profesore Njutn, mi se ranije nismo sreli. Ja sam Džon Džoslin Skabi, sekretar svih fakulteta."
     Dugogodišnjom tradcijom bilo je određeno da je prostrana crna kožna naslonjača rezervisana samo za profesorove specijalne goste. Džoslin Skabi utonu u naslonjaču ispustivši odmah uzdah zadovoljstva. A zatim se istog časa neugodno trgnu i pomeri na ivicu stolice, kao da mu je zbog njene meke udobnosti odjednom postalo neudobno.
     "Moram objasniti", poče Skabi da govori žurnim glasom ostajući gotovo bez daha, "da je u srećnijim vremenima Opšte veće dozvoljavalo pojedinim odeljenjima da sama prave obračune."
     Jedina stvar koja je zbunjivala u ovom iskazu bila je činjenica da je Skabi, poput mnogih ljudi u Kembridžu, izgovarao 'Opšte veće' kao da u reči veće ne postoji samaglasnik 'e', šta je Isaka Njutna na trenutak pomelo.
     "Obračune su, razume se, pomno pregledali revizori Univerziteta, ali, iskreno govoreći i bez namere da javno kritikujem, to nikada nije bila baš zadovoljavajuća procedura", nastavi Skabi.
     "Shvatam šta hoćete da kažete. Kada revizor nije revizor, i tako to."
     "Upravo tako. Drago mi je što razumete šta hoću da kažem - već posle minimuma objašnjenja s moje strane. Kada bi stvar bila izneta na diskusiju, oduzimala je Opštem veću veoma mnogo vremena."
     "Mogu da zamislim."
     "Pa, ishod toga je da ja sada obilazim odeljenja. Što će reći, činim to pre no što se naprave obračuni. To delimično radim kako bih potvrdio da je sve u redu, a takođe uspevam da predložin po neku malu uštedu. Nadam se da i ovo razumete, profesore Njutn."
     "U stvari, odlično razumem", odvrati Isak Njutn. "Vidite, gaspodine Skabi, prvo administrativno iskustvo kad EVNI-ja, to vam je Evropsko veće za nuklearna istraživanja - ne volim skraćenice, ali inače je dugačko za izgovaranje - stekao sam kada su me odredili u laboratorijski komitet za male predmete, zvali smo to Conseil pour quelque chose restraint. U to vreme sam imao dvadeset pet godina, tek sam bio izišao iz Kembridža, te sam sledstveno tome bio još prilično zelen. Naš je posao bio da sprečimo nepotrebno rasipanje po laboratoriji. Otvorilo mi je oči kada sam saznao koliko se stvari razbacuje - to inače nikada ne bih primetio."
     Džon Džoslin Skaba pljesnu lagano rukama i povuče se još bliže rubu naslonjače.
     "Hoćete da kažete da ste sami sebe nadgledali?" Isak Njutn klimnu, a Skabi nastavi: "To je prava vest. Nikada ranije nisam upaznao naučnike koji su disciplinovani. Što se toga tiče, nikada nisam naišao ni na odeljenje koje je disciplinovano."
     "To je delimnčno i pitanje razmera. Kada su u pitanju velike stvari, paput EVNI-ja, onda ste ili disciplinovani ili letite s posla. U našem slučaju imali smo dobre motive. Dok smo ostajali u okviru budžeta - u okviru predračuna koji je odobren na međunarodnom nivou - bili smo kraljevi svog zamka. Niko spolja nije nam se mešao. Ali ako bismo prekaračili budžet, različite birokratije postavljale su nam svu silu pitanja. Kada jednom iskusite tako nešto svesrdno se trudite da Vam se to nikada više ne dogodi. Pored toga, ovo rano iskustvo, stečeno u komitetu za male predmete, mnogo mi je koristilo kada sam kasnije i sam počeo dosta da trošim."
     Džoslin Skabi bio je oduševljen takom razgovora, ali vidljivo se uplašio kada je Isak Njutn sebe spomenuo kao primer čoveka koji je mnogo trošio.
     "Pa onda, protesore Njutne, imajući u vidu Vaše iskustvo, možda bi odmah trebalo da pređem na loše vesti, a da dobre ostavim za posle."
     "Da, želeo bih odmah da čujem loše vesti. Što više loših vesti budem čuo odmah, tim bolje", odvrati Isak Njutn ozbiljnog lica.
     Džoslin Skabi potisnu odgovarajući osmeh, pomislivši kako ne bi trebalo da loše vesti servira uz osmeh. Istim užurbanim glasom on reče:
     "Gotovo me je strah da Vam kažem, profesore Njutn, ali ovo Odeljenje je za deset hiljada funti prekoračilo bankovni račun."
     Umesto odgovora, Isak Njutn stade da pretura po džepu i izvadi novčić od deset penija koji spusti na sto ispred sebe.
     "Kako ne bih zaboravio", reče on uzdržavši se da kaže Džoslinu Skabiju da je otkriće vakuumskih niti koštalo trideset miliona funti sterlinga i da ga je oduševljeni svet okarakterisao kao jeftino.
     "Ah, da", klimnu Skabi, "da ne zaboravite, poput čvora na maramici. Odlična ideja."
     "Možete li mi pružiti neka obaveštenja, gospodine Skabi? Šta mislite koliko procenata ukupnog budžeta odlazi na režijske troškove Univerziteta?" upita Isak Njutn.
     "Mogu Vam na to odgovoriti, jer mi je taj podatak neprestano na umu. Razume se, pitanje je veoma složeno, jer ni sva odeljenja ni svi fakulteti nisu isti. Režijski troškovi nisu isti za naučna odeljenja, kao što je to slučaj među humanitarnim, prirodno. Ali ako gledamo u proseku, rekao bih da naši režijski traškovi iznose polovinu raspoloživih sredstava. Uz veliki trud i budnost uspevam da ih na tome i zadržim. Ne znam zašto je to potrebno, ali izgleda da to uvek deluje."
     "Uračunavši režijske traškove povrh čega?"
     "Plata."
     "Uključujući i plate sekretarica i tehničkih pomoćnika?"
     "Ne, samo akademske plate."
     "Plaća li Univerzitet takse?"
     "Trebalo bi da kažem da plaća. Grad se odnosi prema nama kao da smo krava muzara. Šta mislite? Hoću da kažem, da li očekujete da činimo nešto više?"
     "Još mi nije jasno šta ulazi u Vaše režijske troškove?"
     "Pa, gradske takse koje ste upravo pomenuli, osvetljenje, grejanje, biblioteke, održavanje zgrada i terena, telefoni."
     "Laboratarijska oprema?"
     "Ništa od opreme za istraživanja. Nju nabavljaju NERC, CERC, MRC i pomalo industrijski izvori. Ali oprema za nastavne svrhe - da."
     "Kompjuteri?"
     "Da, i kompjuteri. Znate, prafesore Njutn, neupućenoj osobi reči 'režijski troškovi', liče na skup sumnjivih luksuza. A to je, u stvari, skup krajnje bitnih stvari bez kojih Univerzitet uopšte ne bi mogao da deluje."
     "Rekao bih, gospodine Skabi, da Vi odista radite sasvim dobro. Samo nastavite tako."
     "Stvarno!" uzviknu Džoslin Skabi, nejasno svestan činjenice da se u toku njihovog razgovora izmenio uobičajeni redosled na njegovom rasporedu kojeg se držao tokom opštenja sa glavešinama odeljenja za nauku - tokom opštenja sa, na primer, Boltonom iz geastrofizike, čovekom čiji su računi predstavljali pravi I nepresušni škripac.
     "A sada", reče Skabi ponovo ovlaš lupnuvši šakama, "pređimo na dobre vesti. Član Vašeg osoblja je i izvesna mlada dama, gospođica Haroldsen, koja je očigledno obdarena da stvara neprilike. Opštem veću stiglo je nekoliko predloga da se ona otpusti. Kao što Vam je nesumnjivo poznato, ovo Odeljenje je u nedavnoj prošlosti imalo nekoliko privremenih glavešina, i svaki od njih uputio je Opštem veću -isti predlog."
     "Da se gospođica Haroldsen otpusti?"
     "Tako je."
     "Ima li ona status stalnog univerzitetskog nastavnika? Bojim se da nisam imao vremena da se upaznam s položajem mog osoblja, pa čak ni da se sretnem s većinom."
     "Ne, gaspođica Haroldsen nema status stalnog univerzitetskog nastavnika, ali verovatno Vam je poznato da su se stvari umnogome izmenile za poslednjih petnaest godina što se tiče otpuštanja - mogao bih da kažem da bi se te promene učinile neverovatnim nekome ko je znao Kembridž od pre trideset godina. U još daljoj prošlosti, privremena naimenovanja prerastala su u stalna naimenovanja na osnovu pozitivnih zasluga. Osoba o kojoj je bila reč morala je da pokaže izvanredne kvalitete koji bi zadovaljili starije kolege. Ali danas se od Univerziteta traži da iznese razloge zašto se nekom ko je privremeno primljen ne odobrava da napreduje. Drugim rečima, kola i konj su izmenili mesta, tako da je ono što je nekada predstavljalo normalan završetak privremenih naimenovanja sada preraslo u sporna otpuštanja."
     "Rekao bih da je na taj način otpuštanje postalo neprijatan posao."
     "Naročito ako preraste u parničenje", klimnu Skabi, kome su brige tako izbrazdale lice da je Isak Njutn za trenutak pomislio kako će zaplakati.
     "Najveći izazivači neprilika, prirodno, zadaju najviše glavobolje."
     "Upravo tako, profesore Njutn. Znači, biće Vam lako da shvatite zašto Opšte veće ne želi da se meša u slučaj gaspođice Haroldsen, mlade dame koju bije glas da je izazivač nevolja neuobičajenih razmera."
     "Prilično pristalih razmera, pretpostavljam gospodine Skabi?"
     "Oh, ah da. Pa, verovatno, ali pre bih rekao da je pravi problem jezik mlade dame. Čini mi se da je Vilijam Kongrejv bio taj koji je rekao:

     Ali čim ta lepotica prozbori
     S njenih koralnih usana glupost silazi...

     Biće vam drago da znate, profesore Njutn, da je Opšte veće odlučilo da u znak dobre volje prema Vama, nastavi s preporukama. U ovom slučaju uhvatićemo se ukaštac s poteškoćama držeći Vam stranu bez obzira na moguće posledice."
     Isak Njutn oseti očajničku potrebu da se strese poput psa koji je tek izišao iz dubokog bazena. Prvo, ne bi mu dozvolili da sam izabere sekretaricu; a sada su uzimali aktivnog učešća u otpuštanju njegovog osoblja. Sledeći korak bio bi sigurno još razorniji, nešto poput uništenja Laboratorije vodenim topom.
     "Za mene pastoji samo jedan razlog zbog koga bih smatrao za potrebno da preporučim otpuštanje bilo kog člana mog osoblja, gaspodine Skabi, a to je velika nesposobnost."
     Zabeleživši u umu da tu smešnu stvar treba zameniti pravim intertonskim sistemom, Isak Njutn pritisnu zvonce na stolu. Onog trenutka kada se Aždaja pojavila na vratama, on joj doviknu:
     "Gospođo Ganter, hoćete li, molim Vas, da mi donesete dosje gospođice Haroldsen."
     "Biće mi više nego drago da to učinim, profesore", odgovori Aždaja uz širok, jasan osmeh što joj je zaigrao na licu kada se setila vrućih izveštaja o toj Haroldsenovoj koje je ona, na svoju sreću, prekucavala i slala Opštem veću.
     Vrući uzveštaji nalazili su se na vrhu padebljeg dasjea. Ne obrativši pažnju na njih, Isak Njutn pređe brzo preko ostalih papira, našavši na kraju ono što je želeo - curriculum vitae Frensis Margaret Haroldsen. Bilo mu je potrebno svega nekoliko sekundi da pronađe ono šta je tražio. Padigavši pogled prema Džonu Džaslinu Skabiju on reče:
     "Prva u prirodnim naukama među kandidatima koji su položili I deo, prva u fizici II deo, doktorirala ovde, u Kevendišu. Sve to isto piše i u mojim papirima, gospodine Skabi, a ja sam uvek mislio da nisam bio loš."
     Džoslin Skabi iskobelja se iz naslonjače rekavši:
     "Pa, to se podrazumeva, ako Vama odgovara postojeća situacija, odgovaraće u Opštem veću. Samo smo želeli da pomognemo. Mislim da je vreme da se bacim na posao. Vaša sekretarica mi može pokazati pojedinosti, ali vratiću se da još jednom porazgovaramo, da kažemo, otprilike, kroz sat i po?"
     Pokazavša tada prema novčiću od deset penija na stolu Skabi dodade:
     "Moraćemo o mnogo čemu da porazmislimo."









8.
     Ako je Isak Njutn mislio da je njegov prvi dan u Laboratoriji bio buran grdno se varao, jer čekali su ga još gori trenuci. Do poslepodneva sledećeg dana nije izgledalo da će biti oluje, međutim, neko bi rekao da mirno jutro i treba da prethodi oluji.
     Ujutro je Isak Njutn nazvao Boltona u geostrofiku da bi mu rekao da će iznajmiti kuću u Adams-Roudu. Na kraju dnevnog meteža u Laboratariji biće mu potreban neki kutak u koji će moći da se povuče kao što se ranjena životinja zavlači u svoju jazbinu. Zaključio je da bi ga svakodnevne večere u koledžu, gde graju diže pedeset do sto ostalih nastavnika, suviše iscrpljivale.
     Bolton se stvorio u njegovoj kancelariji za tren oka, došavši da pokupi stanarinu.
     "Želite li gotovinu ili može i ček?" upita Isak Njutn.
     "Može i ček. Znate, nameravam da taj novac pretvorim u dolare. Tako da mi gotovina ne bi posebno koristila. Ćujem da Vas je juče posetio Skabi."
     "Kako ste to saznali?"
     "Oh, imamo nešto što zovemo posmatranje Skabija. Neki prave od toga knjigu. Beleži mu se svaki karak iz sata u sat tako da njegove posete nikoga ne iznenađuju, mada mogu da se kladim da je vas iznenadio. Ha! Ha!"
     "Prilično sam bio iznenađen."
     "Pa, mogu Vam reći kako sebi da prištedite mnoge nevolje ubuduće."
     "Kako se to može izvesti?"
     "Samo naložite svojoj sekretarici da sve beleži - sva primanja i sve izdatke. Neka sve to otkuca na univerzitetskom kompjuteru. Unesite sve troškove do poslednje marke. Što više detalja to bolje, jer šokira kompjuter i zamagljuje predstavu o pravom stanju stvari, a da i ne pominjem kako Vam ne mogu zameriti da išta prikrivate. Zatim, kada postane vruće, jednostavno odete - na odmor, ako možete, ali glavno je da odete odavde. Vi možete otići do EVNI-ja. Ostanite u vezi sa svojom sekretaricom. Ne mogu se petljati s Vašim računima večno. A onda, kada vrućina popusti, jednostavno se vratite."
     "Hoćete li da Vam plaćam mesečno ili biste više voleli da Vam napišem ček za celo razdoblje?"
     "Za celo razdoblje, ako nemate ništa protiv. Znate, nameravam da uđem u ortakluk oko bušenja nafte."
     "Nadam se da se neće pokazati da je izvor suv."
     "Oh, novac se ne ulaže samo u jedan izvor. Kupe se delovi mnogih bušotina. Pričaću Vam o tome kada se vratim."
     "Samo nekoliko reči o kući. Ako se pucketanje pogorša želite li da omalterišem temelje?"
     "To ne bi pomoglo. Vidite, u pitanju je tlo koje se pokreće. Ono nabrekne kada pada kiša, a skupi se za vreme suše. Beton puca. U stvari, u tom delu Kembridža najbolje je graditi na kršu. Ako bude jako loše zamislite da ste na brodu koji plovi."
     Bolton ode, kako se kaže u titlovima za filmove, ali tada, gotovo istog časa, ponovo proviri kroz vrata rekavši:
     "Oh, a ako Vam mačka bude išla na živce samo je odnesite u Malu bolnicu za životinje. Nalazi se u Veterinarskoj školi. Kažite da je jako bolesna, da ima groznicu a oni će se brinuti o njoj."
     Bilo je oko dva i petnaest kada je Aždaja odapela još jednu od svojih strelica.
     "Gospodin Klemperdaun iz CERC-a", najavi ona.
     Klemperdaun se smesti u veliku crnu naslonjaču, dobro utonu u nju iskazujući joj poverenje koje je stekao za vreme pređašnjih poseta, sa vlasničkim izgledom na licu kakav se ne bi mogao zamisliti u Raderfordovo vreme. Presavio je desnu nogu tako da mu je stopalo počivalo preko levog kolena.
     "Ne verujem da se sećate, ali mi smo se već sreli", reče on, kao da je želeo da nabaci kako Isak Njutn živi u oblacima.
     "Oh, da, sećam se", odvrati Isak Njutn brzo mu izbacivši iz ruke taj neobičan adut. "Bilo je to za vreme posete delegacije britanske vlade EVNI-ju. Sreli smo se u restoranu po imenu L'Oiseau de Feu, na brdu s francuske strane granice. Pili ste orangesaft, dok smo mi ostali, podlegavši tradiciji kuće, pili koktele."
     "Divim se Vašem pamćenju", priznade Klempeudaun, zavalivši se dublje u stolicu. Klemperdaunov glas bio je bogat, suviše bogat da bi bIo prirodan. Zvučao je kao kod studenta govorničke veštine koji teži da priguši neki društveno nepoželjan naglasak.
     "Da, pa ovaj", nastavi Klemperdaun, "mislio sam da bi bilo dobro da što pre navratim kako bismo porazgovarali o CERC-ovim subvencijama kevendiškoj Laboratoriji."
     Setivši se da je u svom stolu našao praznu kutiju za cigare, Isak Njutn podiže ruku poput saobraćajca.
     "Želite li možda cigaru? Trebalo je već da Vas to upitam."
     "To bi bilo vrlo lepo."
     Isak Njutn izvadi kutiju za cigare i uputi se ka naslonjaču, gde je otvori Klemperdaunu pred nosom.
     "Oh, ne", uzviknu on, "Laboratoriju su izgleda snašla teška vremena, zar ne? Pamenuli ste CERC-ove subvencije?"
     "Da, pa, ah, želeo bih da porazgovaramo o jednom određenom ugovoru. Ne znam da li ste o njemu već čuli. Ali. ako niste, biće mi drago da Vas obavestim."
     "O njemu?"
     "Niste, zar ne?"
     "U stvari, mislim da jesam."
     "U pitanju su subvencije za satelitsku telemetriju."
     "I mislio sam da će to biti."
     "Za Majka Hauarta."
     "Da?"
     Isak Njutn je sačekao da Klemperdaun udobno smesti vrat unutar kragne, što je predstavljalo uvod u uzvik:
     "Sitiuacija je nepodnošljiva!"
     "Meni se uopšte ne čini da je nepodnošljiva. Jemčim Vam da bi situacija bila neugodna da je Hauartovo poigravanje telemetrijom dovelo do greške na satelitu. Ali nije. Telemetri rade i sve je u redu."
     "Ali ako budemo nastavili ovako, omogućujući svakome da bez ovlašćenja vrši izmene na satelitskim delovima, koliko vremena će proći pre no što ćemo biti odgovorni za sveobuhvatnu nesreću?"
     "Ne dugo, pretpostavljam. Očigledno je da se nešto mora preduzeti kako se to više ne bi ponovilo. Majk Hauart mi kaže da ste raskinuli njegov ugovor."
     "Ništa drugo nije se moglo učiniti."
     "Mogu da smislim bar pet drugih stvari koj su se mogle učiniti. Poništavanje ugovora liči mi na lečenje upaljene kože na šaci odsecanjem šake. Hauart je možda na pragu veoma važnog otkrića."
     "Izgleda da niko tako ne misli."
     "Ah, napokon smo stigli do toga", namršti se Isak Njutn. "Da su svi ostali mislili da je Hauart nabasao na nešto veliko, Vi biste jednostavno došli ovamo s umilnim predlogom da u budućnosti budno motrim na njega. Reč je o tome da želite da se postavite kao vrhovni sudija u naučničkoj trci. Zar nisam u pravu, gospodine Klemperdaun?"
     "Dosta smo se namučili, profesore Njutn. Ovaj slučaj iznesen je pred tri naša veća i svi smatraju da Hauartove ideje predstavljaju potpunu glupost."
     "Moram priznati da nisam imao dovoljno vremena da se upoznam sa celom stvari, gospodine Klemperdaun. Ali, bar sam počeo veoma ozbiljno da razmišljam o njoj i ne bih se složio da su u pitanju potpune gluposti."
     "Vi svakako u to ne verujete."
     "Niti verujem niti ne verujem. Nalazim se u poziciji da ne znam."
     "Ali to je nečuveno! Žive komete! Ako se kevendiška Laboratorija spustila na taj nivo kuda će nas to, bože, odvesti!"
     Isak Njutn oseti kako lagano gubi večnu bitku oko obuzdavanja svog temperamenta.
     "Ako bi neko od mene zatražio da brojčano izrazim Hauartove šanse da je u pravu, rekao bih da je otprilike sto prema jedan protiv njega, a to nije isto što i potpuna glupost", pokuša on mirno. Ali, navalivši poput bika u radnji s kineskim porculanom, Klemperdaun odgurnu maslinovu grančicu.
     "Nas iz CERC-a ne zanimaju takvi izgledi", reče on kratko.
     "Trebalo bi", nastavi Isak Njutn i dalje se obuzdavajući. "Kada se javi mogućnost da se s malo novca dođe do nečeg velikog, trebalo bi da se kladite, jer pre ili kasnije jedna od opklada će Vam se isplatiti."
     "Mi moramo voditi računa o Kamitetu za podnošenje računa javnosti, profesore Njutn. Vaš način mišljenja nije istovetan s njihovim."
     "Zato i javno ulaganje u nauku predstavlja pravu propast", odvrati Isak Njutn, povisivši malo glas, "propalo bi i traganje za naftom da je bilo finansirano javnim novcem. Jer, pošto se za devet od deset izvora pokaže da su suvi, Vaši momci uopšte ne bi pristupali bušenju."
     "Mislim da se većina ljudi ne bi složila s Vama", odvrati još kraće Klemperdaun ustavši iz naslonjače. "Nadam se da nećete biti uporni u ovoj stvari."
     "Zar mi CERC ne daje pravo da se žalim?"
     "Razume se da se možete žaliti, ali s obzirom na to koliko je već vremena utrošeno na ovaj slučaj, sumnjam da će Vam se žalba isplatiti. Nisam mislio na CERC, već na šire interese Vaše Laboratorije kao celine."
     Isak Njutn uporno je dabovao olovkom po stolu dok je govorio.
     "Ono što Vam je zapravo na umu pretpostavljam da se odnosi na moje veze koje prelaze uobičajene okvire. Pa, neka Vas to ne brine. Ne kockam se kada su izgledi sto prema jedan protiv mene."
     "To je veoma razumno."
     "Ali, ako se izgledi poboljšaju, kao što bi mogli, mogao bih da izmenim svoju tačku gledanja. A što se tiče Vašeg pokušaja da nagovestite mogućnost ucenjivanja ove Laboratorije, dozvolite mi da Vam vrlo jasno kažem kako će ubuduće zahtevi za dodelu sredstava upućeni iz ove Laboratorije biti dobro promišljeni, dobro dokumentovani i veoma visoki. Ako se CERC bude nepovoljno odnosio prema ovim zahtevima, neću ni najmanje oklevati da izdejstvujem sve moguće zabrane koje su u mojoj moći. Ali, pošto ste Vi toga sasvim svesni, gospodine Klemperdaun, Vaš odnos neće biti takav - pa stoga ni moj. Jer Vaša osnovna motivacija nije nauka, već opstanak, i Vi ćete se bez sumnje pobrinuti da se uzdržite od glasanja protiv zahteva za dodelu sredstava kada je u pitanju ova Laboratorija.
     To je, mislim, najkorisniji deo našeg razgovora. Možda ćemo se ponovo sresti, gospodine Klemperdaun, jednom u budućnosti, pod srećnijim okolnostima, uz čašu orangesafta."









9.
     Isak Njutn je osetio neodložnu potrebu da udahne malo svežeg vazduha, kako bi odagnao iz uma susret sa Klemperdaunom iz CERC-a. Razmišljao je o tome da istraži zgrade na udaljenoj strani Medinglej-Rouda gde je znao da se nalazi Astronomsko odeljenje. Možda bi bilo dobro da pozajmi neku knjigu o kometama kada se već tamo nađe. Tako on krenu ka putu i upravo u trenutku kada je trebalo da stupi na njega neko mu doviknu.
     "Hej, gospodine! Hoćete li da nam pomognete?"
     Trojica mladića pokušavala su da vlastitom snagom upravljaju furgonom uz blagi nagib puta, primoravajući ostale učesnike u saobraćaju da im se u širokom luku sklanjaju. Pašto bi bilo neotesano odbiti, Isak Njutn se pridruži jednom od mladića koji je gurao otpozadi, dok su se preostala dvojica nalazila napred, svaki s jedne strane.
     "Dokle idete? Do svetog Neota?" upita on.
     "Ne baš", napravi grimasu mladić pared njega, "svega nekoliko stotina jardi, ali i to je dosta. Crko sam, čoveče."
     Kada je Isak Njutn počeo da gura oslonivši se rukama o furgon, on postade svestan strahovite buke što je dopirala iznutra, buke koju nije uopšte mogao da definiše - režanja za koje je u prvi mah pomislio da potiče od nekakvog velikog psa, ali je uskoro shvatio da greši. Stvar je izbila na videlo kada su morali da skrenu preko puta ometajući saobraćaj. Stupili su na betonsku stazu s iste strane glavnog puta na kojoj se nalazila i Laboratorija, a sve to vreme režanje nije prestajalo. Isak Njutn se upravo spremao da zamoli za predah u radu kada do njega dopre neobično jaka rika iz unutrašnjosti furgona praćena divljim udarcima po stražnjim vratima, tik iznad njegove glave.
     "Suzi postaje nestrpljiva", objasni mladić do njega.
     "Ko je Suzi?" uspe da promrmlja Isak Njutn.
     "Suzi je naš lav", objasni mladić. "Vodimo je da joj poprave zub, čoveče."
     Isak Njutn tada shvati da je betonska staza, razume se, vodila ka Veterinarskom fakultetu.
     Sada su im se pridružili još neki mladići i devojke, tako da je guranje odjednom postalo lako, što je Isaku Njutnu omogućilo da primeti tablu na kojoj je pisalo BOLNICA ZA VELIKE ŽIVOTINJE.
     Ispred fakulteta okupila se poveća gomila, a pojavio se i čovek koji je očigledno bio šef. Krasio ga je široki osmeh, uglovi usana bili su mu izvijeni naviše i imao je jasne plave oči. Primetivši Isaka Njutna koji je stajao malo podalje od okupljene gomile, on mu priđe i reče:
     "Ja sam Federstoun, profesor veterine."
     "Njutn, tek što sam stigao u Kevendiš"
     "Da, naravno, video sam Vašu sliku", klimnu plavooki čovek. Zatim povika: "Sada se svi sklonite, stanite podalje."

     Stražnja vrata furgona se otvoriše. Isak Njutn je očekivao da će lav istog časa iskočiti, ali on je jedan trenutak oklevao, što je bilo dovoljno da se začuje nekoliko prigušenih hitaca. Zadivilo ga je kako su umirujuća sredstva brzo delovala. Suzi je iznenada pala i za nekoliko trenutaka već bila smeštena na nosiljku i odneta u zgradu.
     "Moramo brzo da radimo", objasni Federstoun, "inače bi došlo do beskrajnag pustošenja."
     "Nisam znao da ovde imate i ovakva stvorenja."
     "Oh, svakakvih se mi nagledamo. Slonova, žirafa, lama. Slobodno zatražite, nabavićemo Vam. Prava menažerija."
     "To mu dođe kao u Kevendišu. Možete li mi, uzgred, reći kako bih mogao da se dokopam jednog od ovih umirujućih sredstava? Moglo bi dobro da mi posluži."
     "U to sam siguran", nasmeja se Federstoun, "ali vlasti su oštre poput senfa kada je u pitanju kontrola sredstava za umirenje. Mnogo ih je teže dobiti od običnog vatrenog oružja. Ali oni su u našem poslu neophodni."
     "Rado bih trampio dve do tri velike bombe za jedno od njih."
     "Bolje mi predajte popis za odstrel pa ćemo razmotriti šta se u vezi s tim može učiniti", isceri se Federstoun. "Možda navratim do Vas jednog od ovih dana."
     Oni se rukovaše i iznenada nestadoše u zgradi svi sem Isaka Njutna. Ne želeći da prisustvuje Suzinom sastanku sa zubarem za životinje, iako je pomisao na to pobuđivala zanimljive prizore u njegovoj mašti, Isak Njutn je krenuo prečicom nazad ka Laboratoriji. Prolazeći pored putokazne table na putu proveo je trenutak posmatrajući je, i tada mu pade na um da bi Skrudžija mogao zamoliti da ispred Laboratorije postavi jednu sličnu putokaznu tablu na kojoj će pisati BOLNICA ZA JOŠ VEĆE ŽIVOTINJE.
     On ustrča uz stepenice do svoje kancelarije, svestan činjenice da je na Klemperdauna iz CERC-a zaboravio onog časa kada je počeo da gura furgon. Čekala ga je jedna devojka, devojka prijatnih oblina koje mu je nagovestio Džoslin Skabi. Znači, ovo mora da je gospođica Haroldsen, istog časa je zaključio Isak Njutn. Takođe je istog časa rešio zbunjujući problem koji se odnosio na to kako je jedna današnja Mata Hari mogla da napabirči akademske podatke Frensis Haroldsen, jer na ovde prisutnoj osobi nije bilo ničeg ispijenog niti iskrivljenog.
     Frensis Haroldsen je predstavljala pravu američku devojku, kako bi za nju rekli tamo preko bare, što je trebalo da označi osobu koja kao da Vas istog časa pita 'Je li neko za tenis?'. Svetla kosa dopirala joj je do ramena i bila je ravna, u stilu 'ništa me ne ometa'. Ali nevolju su izazivale tamno ljubičaste oči čega je Isak Njutn istog časa postao svestan. Znao je da su tamnoljubičaste, jer su bile prilično tamnije od Federstounovih plavih očiju za koje je zaključio da privlače čovekov pogled.
     "Jeste li zadovoljni?" upita Frensis Haroldsen hladno. "Kako bi Vam se svidelo da ste primorani da radite u prodavnici ženske odeće i da Vas sve žene stalno posmatraju?"
     "Izvinite. Obećavam da neću gledati u Vas stalno."
     "U stvari, došla sam zbog tri stvari. Prvo, da Vam se zahvalim. Drugo, da se nagodim. Treće, da Vas uputim u dve-tri stvari."
     "Uvek mi je drago kada mogu da se uputim u dve-tri stvari, ali nije mi jasno čime sam zaslužio Vašu zahvalnost, gospođice Haroldsen."
     "Svi me ovde zovu Frensis Margaret. Znate da želim da se dočepam tog malog Skabija. Želela bih da mu zavrnem šiju", reče ona očigleno prenebregavši pitanje Isaka Njutna.
     "Koliko mi se čini, to bi i mnogi drugi voleli. AIi šta je za Vas Džoslin Skabi, Frensis Margaret?"
     "Momak podužeg jezika koji želi da se dodvori, ali sam sebe odvraća od toga. Šekspir, a Šekspir je bio bolji pesnik od Kongrejva. Želela sam da vam se zahvalim zbog onoga što ste rekli o mom akademskom dosjeu. Kada ga vide, ljudi obično kažu: 'Pa razume se, mora da je spavala sa ispitivačima'." Frensis Margaret sede na ugao stola i dodade: "Što je i zlobno i glupo, jer da je tako bilo bi mnogo više onih iz prve klase, zar ne?"
     Isak Njutn zausti nešto da kaže, ali zaboravi šta je hteo. Umesto toga on upita iznenada, povisivši glas:
     "Ali otkud Vi to sve znate?"
     U znak odgovora, Frensis Haroldsen izvadi iz džepa svojih sportskih pantalona jedan malen, svetao metalan predmet. Za predmet je bio pričvršćen tamni komad jakog konca.
     "Ova kancelarija se, razume se, prisluškuje", reče ona.
     "Šta?"
     "Prisluškuje. Svi u Laboratoriji znaju šta se ovde događa. Mene je posebno zanimalo ono s Klemperdaunom. Razumete, ne dopada mi se baš mnogo to sa CERC-om."
     "Frensis Margaret, smesta ćete mi predati svoje trake za prisluškivanje."
     "Možete dobiti kopiju, razume se. Uzgred budi rečeno, dapalo mi se ono s orangesaftom. Pokazali ste da umete sami da se branite."
     Isaku Njutnu je postajalo sve jasnije zašto su aktivnosti gospođice Haroldsen imale za posledicu preporuke za otpuštanje. Kao da mu čita misli, ona nastavi sa svog mesta u uglu njegovog stola:
     "A sada pređimo na te preporuke za otpuštanje. Bilo je ljupko od Vas što niste na njih obratili pažnju. Ali Vi i jeste ljupki, zar ne?"
     "Nisan primetio", progunđa Isak Njutn.
     "Ipak jeste. Prilično. Ali stvarno je kasno. Mislim na to što ste ljupki. Shvatate, sve mi se to pomalo smučilo, i zato sam spremna da se nagodim. Ako prosledite u EVNI preporuku za mene, mirno ću otići."
     "Ne pratim Vas, Frensis Margaret."
     "Poštena nagodba, guverneru. Mirno ću otići. Tako nešto. Ako ostanem i nastavim da se borim protiv Opšteg veća, borba će postati neverovatno krvava. Znate, ja sam dobar borac. Obećavam da Vas neću izneveriti kod EVNI-ja. Imam prilično dobre kvalifikacije - sami ste to rekli."
     "Ali ja nisam za to da Vas otpuste", progunđa Isak Njutn.
     "Niste, ali bićete. Svi budu - pre ili kasnije."
     "Zašto onda želite da počnete sve iz početka u EVNI-ju?"
     "Mislim da bi tamo bilo drugačije. EVNI nema tu davno utemeljenu tradiciju protiv žena. Pored toga, veći je od ovdašnje Laboratorije, i mislim da bih se tamo mogla lakše uklopiti."
     "Siguran sam da biste mogli", klimnu Isak Njutn pomislivši na izraz koji je Skabi upotrebio da bi opisao neobične obline njegove posetiteljke. "Nema ništa od takve sramne pogodbe", nastavi on. "Čim mi se ukaže prilika, proceniću Vaš rad, te ako je dobar kao što očekujem da jeste, tada ću Vam, razume se, dati preporuke. To jest, ako još budete želeli da odete. A sada, šta ono beše Vaša treća stavka? Savet, zar ne?"
     "Da, mislim da bi trebalo da Vam kažem nekoliko stvari koje je Majk Hauart propustio. Ne narušavam nikakvo dato obećanje, jer on o njima svima priča. Stvar je jednostavno u tome što mu je ovih dana glava puna CERC-a, umesto da se usredsredi na ono što je odista važno. Rekli ste da su izgledi da je u pravu sto prema jedan protiv njega. Ako je suditi prema onome što Vam je juče pokazao, to bi moglo izgledati razumno; ali, kada biste znali sve što bih mogla da Vam kažem ovim koralnim usnama - u pitanju su bile koralne usne, zar ne? - uverili biste se da je sto prema jedan suviše."
     Frensis Haroldsen napravi pauzu.
     "Pa, nastavite", reče Isak Njutn nervozno.
     "Ali, u pitanju je opširna tema, a sada je već kasno popodne, te sam pomislila: kada biste hteli da me večeras izvedete na večeru, to bi bio odličan predmet za intiman razgovor tete-a-tete. Lep i, tehnički uzev, bez ičeg ličnog, ako Vam to ne smeta."









10.
     Isak Njutn odveze kola u višespratnu garažu u Džizus-Lejnu i odatle krenu peške pored Koledža svetog Džona do Trinitija. Čistina Velikog trga raskrili se pred njim čim je ušao u Koledž. Tokom proteklih trinaest godina zaboravio je kakav utisak ostavlja na čoveka njegova prostorna ogromnost. Uglavnom je bio isti kao i u vreme velikog Isaka, čije su se odaje nalazile s desne strane, neposredno uz glavni ulaz.
     Preko trga su prolazili raznovrsni ljudi, krećući se u cik-cak liniji jer su izbegavali da gaze po pokošenim travnjacima. Kao i uvek, ljudi su u odnosu na razmere svega što ih je tu okruživalo bili svedeni na veličinu mrava. Plus ca change, plus c'est la meme chose.
     Prethodne večeri Isak Njutn je obedovao u Koledžu. Momci su se prethodno okupili u zajedničkoj sobi, odeveni u crne službene odore. Bili su posluženi šerijem u malim čašama i razgovor je tekao upravo onako kako ga se i sećao. Zatim su se popeli u trpezariju. S obzirom na njegov položaj i imajući u vidu primer Dž. Dž. Tompsona i Ernesta Raderforda, kao i njegov status povratnika rasipnika, bio je premešten bliže masteru, umesto da se priključio neobuzdanim mlađim momcima pri dnu stola kao ranijih godina. Nije bilo teško voditi ustaljene razgovore i u isto vreme razmišljati o nečem drugom ili osluškivati šta drugi na raznim mestima za stolom govore.
     "Palo mi je na um da ispitam dosjee o rudarima van Njukasla iz šesnaestog veka."
     "Šubert? Oh! Ti dosadni, dosadni drveni duvački instrumenti!"
     "Koja je ovo vrsta čaja?"
     "Rekao je da su išli na Majorku, ali ne verujem. A i ko bi?"
     Čovek koji je govorio o dosjeima rudara izvan Njukasla bio je ostareli profesor istorije. On je bučno žvakao zemičke za vreme obroka i čim bi pojeo jednu zemičku kelner bi mu donosio drugu. On je bio jedan od desetak momaka kojih se Isak Njutn jasno sećao. Posmatrajući kelnere kako se kreću napred-nazad duž prolaza između stolova, tamo i nazad između trpezarije i kuhinje, posmatrajući ih s tanjirima poređanim duž ruku, pomislio je kako ga to podseća na staru priču o uspavanoj lepotici. Scena meteža tokom koje se vreme iznenada zaustavlja i sve staje u pola koraka, sve se prekida do najmanje sitnice. Sem što u staroj priči niko ne stari dok vreme miruje. Ovde se događalo suprotno, svi su starili, ali se nikada ništa nije događalo. U stara vremena, u danima velikog Isaka, u Koledžu se odvijao život koji je izgledao žestok i poletan u odnosu na idilični spoljašnji svet, a sada je spoljašnji svet bio taj u kojem su se stvari hitro odvijale, gde su se one događale, stvari kakve su magnetski jednopoli ili žive komete.
     Kada je stigao do ovog mesta u svojim razmišljanjima Isak Njutn je odlučio da iznajmi kuću u Adams-Roudu, jer čak će i mačka koja ima drhtavicu biti ono nešto. Kako je ono Ahil u Hadu rekao u Odiseji?
     Poštedi me svoje hvale smrti, gospodaru Odiseju.
     Vrati me na Zemlju ponovo i ja ću radije biti
     sluga u kući nekog bezemljaša nego kralj svih
     ovih mrtvih kojima se život okončao.
     Večerašnji izlazak s Frensis Haroldsen biće, bez sumnje, nešto drugo - pomisli Isak Njutn dok je prelazio Velikim trgom do stepeništa koje ga je odvelo u trpezariju. Pošto je žurno prošao kroz kratki prolaz između trpezarije i kuhinja, on siđe stepeništem do tremova preko kojih se stizalo do Renove biblioteke. Stigavši do kraja tremova, izašao se na stepenišnom odmorištu gde se nalazila stara gostinska soba.
     Još se jednom pokazalo da je situacija obrnuta. Njegov stan u Ženevi bio je mali, ali krajnje moderno i celishodno namešten. Ovde je, kao i uvek, sve bilo prostrano, ali ispunjeno nameštajem koji ga je terao da se pita kako je neko, u bilo kom dobu ili bilo na kom mestu, mogao ikada pomisliti da je dobra ideja ovako opremiti prostorije. Bila bi to odlična tema za doktorat iz filozofije, 'Popunjavanje Kejmbridža', za nekog studenta humanitarnih nauka. Zaista, ako bi posao bio na odgovarajući način obavljen i predstavljen, bio bi to pravi projekat koji bi mogao da konkuriše za dobijanje subvencije od Fordove fondacije, tela koje je bilo neverovatno sklono da pomaže nevažne stvari.
     Iako je bio visok, Isak Njutn se osećao napola udavljenim kada je izišao iz kade, jedne bačvolike stvari koja je u punoj meri zasluživala da bude nazvana američkom reči 'kaca'. U spavaćoj sobi nalazio se veliki krevet na četiri stuba i ogroman, težak orman koji bi odrao kožu s leđa čitavoj gomili snažnih muškaraca pre no što bi uspeli da ga pomere. U ovim nesigurnim vremenima Koledž očigledno nije želeo da rizikuje s nameštajem što je Isak Njutn zabeležio u umu kako bi se setio da na tome čestita starijem Bursaru.
     Preostao mu je još sat do vremena kada je trebalo da se sastane s Frensis Margaret Haroldsen kod glavne kapije Koledža. Pošto se obukao, prvih četrdeset minuta tog sata proveo je sedeći u nekoj vrsti obamrlosti. U šta se to, ozbiljno se upitao, do đavola, uvalio? Pitanje koje je u sebi sadržalo ledene prste straha: da li je svet oko njega zaista bio tako čudan - da ne upotrebi neki jači izraz - kao što je izgledao ili je to on, na neki neobičan način, projektovao na njega sopstveno ludilo? Prisetivši se utvarnog lica nalik na masku grčke tragedije, gotovo da mu je tako izgledalo. Primoravši sebe da odagna iz uma takve uznemirujuće misli, on skoči na noge, izađe na odmorište koje se nalazilo odmah ispred stare gostinske sobe, i brzo strča niz stepenice do tremova.
     Sat na kuli Edvarda III otkucao je osamnaest časova i četrdeset pet minuta dok je prelazio preko Velikog trga. Još mu je preostalo petnaest minuta do sastanka ispred glavne kapije. Put ga je naneo do kapele Koledža, koja se nalazila odmah pored kule Edvarda III. Nije ga zanimala unutrašnjost same kapele već veliki popločani spoljašnji deo na zapadnoj strani kapele gde je stajala statua njegovog imenjaka, velikog Isaka koji je svojom genijalnošću nadmašio sve ostale, kao što je označavao i latinski natpis: Qui genus humanum ingenio superavit.
     Na zapadnoj strani kapele bilo je još statua. Letimično je pogledao viktorijanske velikane, Tenisona i Makolija, ljude nezanimljivih lica, koji su simbolizovali nastupajuću propast jedne nekada velike nacije, simbolišući očigledno zapadanje u obrnuto stanje od onog u Uspavanoj lepotici, stanje u kome svi stare, a nikada se ništa ne događa.
     Na pijadestal uzdignuta statua bila je za čitavu vaseljenu udaljena od ostalih i nije nalikovala zvaničnim portretima velikog Isaka Njutna iz njegovih kasnijih, beznačajnih dana kada je bio Majstor kovnice. Ovde je bio prikazan kao mlađi čovek, otprilike njegovih godina, živog lica i tela u pokretu kao da hoda ulicom, po okolini, ili prelazi preko samog Velikog trga. Život je izbijao iz kamena magičnom uverljivošću. Vilijam Vordsvort je bio student u obližnjem Svetom Džonu. Imao je odaje visoko, u jednoj od pograničnih zgrada Svetog Džona iz kojih je pri mesečini mogao da vidi spoljašnjost zapadne strane Trinitija i statuu čoveka koji je svojom genijalnošću nadmašio sve ostale. Vordsvort je osetio tu magiju jer je napisao:
     Mermerni sadržaj njegova uma
     putovao je stranim morima misli, sam.
     Stranim morima misli - suština nauke. Nije to sposobnost malih ljudi da sve znaju, njihovo znanje nije bilo ništa veće od malog ostrva smeštenog u prostranom okeanu čije postojanje njihova mašta nije uspela da zamisli.









11.
     Sedam časava uveče je doba dana kada je ispred glavne kapije svakog koledža gužva. Od svih kembridžskih koledža ispred glavne kapije Trinitija vladala je, možda, najveća gužva.
     Isaku Njutnu pade na pamet, kada je i sam prošao kroz kapiju, da nije mogao izabrati bolji način da obznani svoj večernji sastanak s Frensis Haroldsen čak i da je to hteo. Nije uopšte bilo potrebno mnogo pameti da bi se pagodilo kako će ona po njega doći u kolima čiji će oblik privlačiti pažnju.
     Jedna otvorena sportska kola su to i potvrdila, sportska kola koja ne samo da su predstavljala muzejsku vrednost već su i potmulo najavila svoj dolazak dok su jurila prema njemu od Svetog Džona. Visoki ljudi obično se s mukom uvlače u mala sportska kola, pa ni Isak Njutn nije bio izuzetak. Aka njegove hudinijevske akrobacije nisu bile dovoljne da objave ovaj sastanak nekolicini starijih kalega iz Koledža - među njima je bio i profesar istorije koji voli da jede hleb, a prispeli su, na nesreću, upravo u tom trenutku - onda je oštar stražnji mlaz vatre, koji je mašina s prezirom izbacila prema licima onih što su se našli u blizini dok je ubrzavala prema Kajusu, do kraja zakuvao situaciju. Bar prema mišljenju Isaka Njutna, u svakom slučaju.
     "Otkud to da kupite ovako privlačna kala, Frensis Margaret?" upita on pašto su se za trenutak zaustavili ispred semafora kod Česterton-Lensa, pre no to su skrenuli za Baks.
     "Kupila sam ih za deset funti od staretinara koji ga je nabavio od Cigana. Oni nisu mogli da ga poprave jer je cilindarski blok bio potpuno propao, a menjač se raspao. Znate, cigani su umešniji s konjima."
     "Ali kako to da sada tako dobro ide?" bio je baš uporan Isak Njutn. "To je bio veliki posao, kao što se kaže", zavika on nadjačavajući nalete vazduha dak su jurili duž Baksa.
     "Blok cilindra je zavaren i probušen. S druge olupine uzeti su pokretni klipovi s ležišta. U stvari, sve oko Vas uzeto je s raznih olupina", vikala je Frensis Margaret dok joj se kosa privlačno vijorila na vetru.
     Put ih je naneo pored Fen-Kausveja, Trampington-Roada i Lang-Rouda, da čistine iza bolnice i prema Gogu. Kod Goga su dramatično usporili što je Frensis Margaret nateralo da primeti:
     "Ova prakleta kola baš su prava krntija, zar ne? Rekla sam Misi da nas nikada neće izvući uz Gog."
     "Ko je Misi?"
     "Moja cimerka u Kingu. Zapravo, malo sam se šalila s Vama. Ova kola pripadaju Misi. Ona je tehničar-demanstrator - veoma je dobar varilac i umešna je u takvim stvarima, znate. I sama vrši analize."
     Kola puzeći kanačno pređoše preko vrha ispred njih i Frensis Margaret doviknu dok je ubrzavala niz suprotnu stranu: "Držte se sada ko sam đavo." Široki osmeh na devojčinom uzbuđenom licu otkrio je savršen niz zuba dok je pritiskala papučicu za gas na podu.
     "Ostajem bez daha", progunđa Isak Njutn. "Zar ne biste mogli malko da usporite? Uzgred budi rečeno, kuda smo se to uputili?"
     "Mislila sam da bismo mogli početi od Stare mitre u Babrahamu."
     Parking ispred Stare mitre bio je pun velikih i skupih automobila.
     "Jadni farmeri koje je EEC doveo do prosjačkag štapa", reče Frensis Margaret dok je manevrisala onemoćalim crvenim sportskim kolima pokušavajući da se smesti na mali prostor koji su ostavili ranije prispeli bagataši. Dak se Isak Njutn lagano izvlačio iz kola, devojka dodade:
     "Izgleda da sam se malo prevarila. Očekivala sam da će biti lepo i tiho, ali ipak nisam zaboravila da rezervišem sto."
     Buka iz bara ispunjavala je svaki ugao i pukotinu paba, a upravo tu im je rečeno da sačekaju dok njihov sto ne bude spreman.
     "Imali su ceo dan da pripreme sto. Hvala, da, uzeću sok od paradajza - sa dosta Vorčester-sosa da mi zapapri", reče Frensis Margaret s izrazom koji je zorno izražavao gađenje, namenjeno besposličarima za barom koji su se obrnuli na barskim stolicama i zapiljili se u nju. Okrenuvši se prema Isaku Njutnu na očigledno paverljiv način, ona nastavi glasom koji se po potrebi mogao čuti i na suprotnom kraju sela:
     "Znate, piti uz obrok dobro je radi sprečavanja srčanih obolenja. Ali piti za barom je pogubno. Ugrušci krvi i barska stolica idu ruku pod ruku, kažu doktori - a to naročito važi za muškarce, i to naročito one koji imaju višak kilograma. Ugrušci krvi vrše svoj smrtonosni posao po celom telu. To se događa svakog sata. Sva ovakva mesta imaju nosila, pripremljena da ih prihvate kada padnu sa svojih barskih stolica, poput muva..."
     Zaprepašćenom Isaku Njutnu učini se da su ih kelner i barmen jednostavno, jednim jedinim pokretom odneli u salu za obedovanje.
     "Dobro", klimnu Frensis Margaret, "to je bilo zadovoljavajuće, i kladim se da će nas brzo i uslužiti."
     "Da li ste morali tako da se ponašate?"
     "Najmoćnije oružje u životu jeste ravnodušnost. Odavno sam otkrila da ako Vam nimalo nije stalo do onoga šta ljudi misle, onda ste gazda", odvrati Frensis Margaret drobeći zemičku allegro con forza.
     Kako se sala za obedovanje postepeno punila, pogledi koje su im ljudi ispod oka upućivali postajali su sve učestaliji, dostigavši u jednom trenutku tačku u kojoj je Isak Njutn osetio da se nešto mora ponovo dogoditi. Unevši čudno intimnu nijansu u svoj glas, koji se i dalje mogao lako čuti, Frensis Margaret iznenada upita:
     "Zamislite da ste imali jaje. U svemiru."
     "Mislite na kuvano jaje?" odvrati Isak Njutn što je bolje mogao.
     "Ne, jedno sveže, tek sneseno jaje. Da li bi se ohladilo, šta mislite?"
     "Verovatno da bi", ponovo odvrati Isak Njutn sa žaljenjem otkrivši da je razgovor oko njih zamro. Bez obzira na tišinu, Frensis Margaret je nastavila istim jasnim i čujnim glasom kojim je govorila i ranije:
     "Tvrdo kao kamen, zar ne?"
     "Ili, čak, tvrđe."
     "Tako je. To je veoma važno. Ne može biti važnije, znate."
     Isak Njutn je do tada već shvatio da su na izgled besmislene tvrdnje gospođice Frensis Haroldsen same po sebi sadržale neku unutrašnju logiku i značenje, ali ma koliko da se trudio tokom preostalog dela večere nije uspeo da razabere zašto je tek sneseno jaje, koje je u svemiru postalo tvrđe od kamena, bilo tolika važno. Slegnuvši ramenima kada su stigli do kafe, on odustade od rešavanja zagonetke, poželevši da je može baciti u krilo velikom Isaku Njutnu, čiji li se genije, tako se bar pretpostavlja, vinuo iznad nje.
     Na povratku ka Kembridžu, Frensis Haroldsen skrenu crvenim sportskim kolima kroz otvor između betonsknh stubova ispred Trinitija. Pošto se Isak Njutn ponovo ispetljao napolje, ona hitro navuće kapuljaču i zaključa vrata rekavši:
     "Ostavićemo ih ovde."
     "Mi ih nećemo ostaviti ovde. Odneće ih."
     "Neka", klimnu Frensis Margaret. "Mogu Vam reći da je to deo pažljivo smišljenog plana. Hajdemo, moramo još o mnogo čemu da popričamo, o jajima u svemiru, o kupusu i kraljevima, i o tome zašto jaja i dalje vru, i da li komete imaju krila."
     "Ali ta prokleta kola predstavljaju očiglednu objavu."
     "To im je, razume se, i svrha. Slušajte, ako nastavite da se prepirete, svi će nas primetiti, a to će doliti ulje na vatru. Hajdemo, nemojte zaboraviti da su to Misina kola, ne moja. Njoj će biti drago da se raspravlja s nosačima."
     "Hoće li?" upita mrzovoljno Isak Njutn dok su prelazili preko Velikog trga.
     "Sve je vrlo jednostavno", reče mu Frensis Haroldsen. "Vidite, Misi se noćas zabavlja u Kraljevom. Ali, pošto su joj kola parkirana ispred Trinitija niko neće posumnjati, jer svi u Kembridžu povezuju Misi s kolima. Tako će svi misliti da je ona ovde u Trinitiju, tačno?"
     "Nedostatak tog pojednostavljenog načina gledanja na stvari jeste da će svi mene povezati s Misinim kolima."
     "Tako će ljudi misliti da se Misi spetljala s novim kevendiškim profesorom i to od samog početka. Ali to uopšte nije tačno i kada istina izbije na videlo, kao što to narod kaže, svi će biti razočarani zbog svojih zadnjih misli."
     Do tog trenutka su u razgovoru već stigli do tremova. "To je ovde, zar ne?" upita Frensis Haroldsen, s mukom podešavajući korak dok se prva pela ka staroj gostinskoj sobi. Isak Njutn ju je sledio kao u snu. Kada su se našli u salonu, Frensis Margaret zatvori vrata, ali pre toga zalupi spoljašnjim vratima što je, izgleda, trebalo da zabeleže i udaljeni seizmografi geofizičkog odeljenja u Medinglej-Rajsu.
     "To bi trebalo da obeshrabri one koji nameravaju da svrate po kesicu čaja, ili flašu mleka, ili nešto slično", objasni ona.
     Frensis Margaret je u tren oka izvršila izviđanje prostorija tako da je odmah otkrila krevet na četiri stupa.
     "Oh!" uzviknu ona. "Uvek sam želela da spavam u ovakvom krevetu."
     Zatim se dva-tri puta odbaci od dušeka i dodade: "Ovaj mi je upravo po meri, reče Zlatokosa kada ugleda krevet malog medveda. Ne smeta Vam, zar ne? Hoću da kažem, ne biste poželeli da me izbacite na ciču zimu, u mećavu, zar ne? To bi bilo krajnje okrutno i svi bi Vas nesumnjivo osudili. Vi, razume se, možete spavati na tom na prvi pogled neudobnom kauču u salonu, ako ste baš čvrsto odlučili."
     "Mene niko neće na brzinu izbaciti iz mog vlastitog kreveta", odvrati razdražljivo Isak Njutn.
     "Što se toga tiče, znam kako Vam je, jer ni ja ne bih želela da me neko izbaci, ne ako bih bila na Vašem mestu, sa svim problemima i teškoćama koji idu uz njega. Da nemate, možda, višak četkica za zube?"
     Isak Njutn se šepureći, s pidžamom u ruci, uputi u salon i doviknu:
     "Naći ćete jednu u ormaniću u kupatilu." Izvesno vreme je proveo u skidanju i oblačenju pidžame, osećajući da o ovoj situaciji treba promisliti. Kada se vratio u spavaću sobu, našao je Frensis Margaret već u krevetu na četiri stupa.
     "Izabrala sam levu stranu", objasni ona, "jer udarce zadajem levom pesnicom. Takođe mogu jako udariti s obe noge, što s muške tačke gledanja može biti veoma opasno, čega ste bez sumnje svesni. To u slučaju da Vam padnu na um neke grešne misli."
     "Ako mi je dozvoljeno da priupitam, šta onda imate na umu, ako bilo šta i imate?"
     "Nema potrebe da budete zlovoljni, jer ja se baš trudim da Vam pamognem. Mislila sam da bismo ovde mogli razgovarati."
     "Onda nastavite."
     "Da li Vam je udobno? Kada bolovi i muke što su se nakupili tokom dana počnu da nestaju bićete manje zlovoljni. Bar se nadam. Ali pošto Vi niste ja, to se nikad ne zna, zar ne?"
     "Sasvim mi je udobno, hvala Vam. Uzgred budi rečeno, da li uopšte postoji neko ko se zove Misi?"
     "Oh, da. Misi je veoma stvarna, kao i njen auto." Isak Njutn dozvoli svojim mislima da se na trenutak pozabave užasom kaji će izazvati jedna crvena sportska kola nepravilno parkirana ispred glavne kapije Trinitija, nepravilno parkirana kako bi ih svi videli.
     "Zamislite da se nalazite u beskrajnoj ravnici do koje ne dopire sunce", stade da oteže reči Frensis Margaret pošto je ugasila svetlo. "Ravnica do koje ne dopire sunce i u kojoj je temperatura tek nešto viša od apsolutne nule. Zamislite kockice leda posute iznad ravnice."
     "Da li sam dobro čuo da ste rekli kockice leda?"
     "Da, rekla sam, i pazite da ne dobijete strašne promrzline kada ih dodirnete, jer kockice leda su veoma hladne i veoma tvrde. Neke od njih imaju veličinu onih iz frižidera. Neke su mnogo veće, oko metar u obimu. Neke imaju, čak, deset metara u obimu. Druge imaju sto kubnih metara, a treće... treće imaju deset... hiljada..." Frensis Haroldsen je otezala u govoru podsetivši Isaka Njutna na kućnog miša iz Alise u zemlji čuda.
     "To je nemoguće", natera on sebe da kaže. "Ne može postojati kocka leda čija je zapremina deset hiljada metara. Srušila bi se."
     "Za ovo, profesore, dobijate tri zvezdice. A sada, kolika može da bude najveća ledena kocka koja se neće srušiti? To je pitanje, Horacije."
     "Pretpostavljam da bi to zavisilo od plastičnog toka."
     "Odmah izbi iz glave plastični tok, Horacije. Ovde to nije u pitanju. Postavimo to ovako. Pretpostavite da imam ogroman buldožer i pretpostavite da je taj buldožer opremljen ogromnim hvataljkama. Koliku bih kocku leda mogla da podignem? Ali da joj ne otpadne donji deo."
     Isaka Njutna nije toliko zbunilo samo poslednje pitanje koliko razdražujuća misterija onoga na šta je Frensis Margaret ciljala. Trebalo je da razgovaraju o kometama, a ne o buldožerima s ogromnim hvataljkama.
     "Veću od deset metara, rekao bih", odvrati on.
     "Veću od stotinu metara?"
     "Ne znam, možda."
     "Veću od kilometra?"
     "Ne, glečeri počinju da se slamaju kada postanu toliko debeli. Ali, kakve to sve ima veze s kometama?"
     "Veoma velike, kao što ćete i otkriti, profesore; kada Vam se jednom razbistri um. U stvari, zaslužili ste A-minus za taj odgovor, mada ste ocenu dobili pošto ste spavali s ispitivačem. U stvari, tačan odgovor glasi da možete podići kocku leda koja ima tri stotine metara u obimu. Svaka veća bi se srušila."
     Frensis Haroldsen jako zevnu govoreći i isti mah.
     "Mene polako počinje da stiže dnevni umor."
     "Kako ste otkrili te zadivljujuće činjenice o kockama leda Frensis Margaret?"
     "Merenjem", nastavi devojka zevajući, "koje je izvršila Južno... mandžurijska... kompanija... za... led... 1908... kada je kometa pala... u Sibir."
     "Kakve to veze ima s kometama?"
     Odgovora nije bilo. Gospođica Frensis Haroldsen je svojom pričom konačno uspavala samu sebe. Isak Njutn je slušao njeno pravilno disanje. Veče nije uspelo da umiri njegove sada već jasno oblikovane sumnje da stvari u Kembridžu nisu više kakve su nekada bile.









12.
     Jaka mesečina obasjavala je spoljašnji deo zapadnog krila kapele izazivajući blago zračenje oko kipa velikog Isaka Njutna. Sat na kuli Edvarda III počeo je da otkucava. Bilo je jedan čas po ponoći. Iz unutrašnjosti kapele mogao se čuti tihi šum ljudi koji su se lagano kretali, a to njihovo kretanje pratila je žalobna naricaljka slična jecanju zimskog vetra među drvećem. Neka zakukuljena prilika pojavila se u otvorenom lučnom prolazu koji je odvajao spoljašnji deo kapele od same kapele. Stupila je u spoljašnji deo kapele noseći zvono i knjigu. Za njom se pojavilo još zakukuljenih prilika koje su nosile po veliku upaljenu sveću, te su se sve zajedno uputile kroz otvoreni lučni prolaz, tako da je preko popločanog poda spoljašnjeg dela kapele prešla povorka tamnih prilika, raspoređenih u parove, koja se kretala veoma lagano. Njihov vođa stigao je do spoljašnjih vrata koja su vodila na Veliki trg. Zrak mesečine pao je tako da se činilo kako je probio njegovu kukuljicu, otkrivši mu istog časa crte lice. Bio je to master Trinitija.
     Dve po dve, prilike su sledile mastera ka otvorenom prostoru pevajući sve vreme svoju monotonu naricaljku. Bila je to povorka kolega, povorka sa zvonom, knjigom i svećom, koja se kretala iza mastera laganim, promišljenim, nemilosrdnim koracima preko staza i tratina Velikog trga, ka kratkom prolazu između kuhinja i trpezarije. Dvojica po dvojica kretali su se kroz prolaz zakukuljene kolege Trinitija sa svećama u rukama. Za trenutak je njihovu naricaljku odneo povetarac koji je duvao na otvorenom, da bi se odmah potom začuli njeni sumorni tonovi kada su stigli do tremova.
     Master je nastavio da zvoni sve dok nisu stigli do stepeništa za staru gostinsku sobu. Tada, zastavši za tren kako bi dao vremena i poslednjoj od zakukuljenih prilika da stigne do tremova, on krajnje odlučno stade da se penje samim stepeništem. Stigavši do stare gostinske sobe on podiže ruku u kojoj je nosio knjigu i udari njome na izgled blago po zatvorenim spoljašnjim vratima. Buka nalik na tresak groma ispuni vazduh. Prilike u parovima koje su se pele stepeništem iza mastera razdvojiše se levo i desno od vrata kako bi ostalima, koji su nosili neki čvrst trupac dugačak oko dvadeset stopa, omogućile da prođu. Trupac udari u spoljašnja vrata i tresak groma nadmaši zvuk nalik na neskladne note đavolovog ličnog orkestra ili se, bar, tako učinilo Frensis Haroldsen kada se probudila iz noćne more.
     Neko je odlučno i uporno lupao na spoljašnja vrata stare gostinske sobe i to prilično glasno. Pošto ju je od toga uhvatio pravi užas, Frensis Margaret ispruži ruku i ščepa Isaka Njutna tako čvrsto da se on uz krik probudio.
     "Ovde su", gotovo da je vikala devojka.
     "Ko je ovde?" promrmlja Isak Njutn sa željom da Frensis Margaret umukne i nastavi da spava.
     "To je master sa zvonom, knjigom i svećom. I ostale kolege odevene u kukuljice. Udaraju ovnom u spoljašnja vrata", glasio je njen očajnički odgovor.
     "Prikladna priča", ponovo promrmlja Isak Njutn. "Zar Vaš zadivljujući talenat za izmišljanje nije mogao da pričeka do jutra?"
     Kucanje se uporno nastavljalo.
     "To je neko ko hoće da pozajmi vrećicu čaja, bocu mleka ili nešto slično", reče Isak Njutn pomirljivo navlaćeći kućni ogrtač i probijajući se ka prekidačima za svetlo. Dok je išao ka salonu primeti da je tek jedan i četrdeset pet posle ponoći. On zevnu dok je otvarao spoljašnja vrata.
     Prizor s kojim se suočio odista je bio čudan, kao što je Frensis uglavnom i predvidela. Ali umesto zakukuljenih fantoma iz njenog košmara ugledao je dva čoveka, jednog s cilindrom, a drugog s polucilindrom. Tu je stvarno bio i jedan kolega iz Koledža, niko drugi do dekan, čija je glavna briga bio moral članova Koledža. Jednu od prilika s polucilindrom Isak Njutn je prepoznao: bio je to noćni portir, dok priliku s cilindrom nikada ranije nije video. Četvrta prilika bio je uniformisani policijski narednik.
     "Žao mi je što Vas uznemiravam, gospodine" reče narednik, "ali iskrsao je ozbiljan problem."
     Dok su posetioci nadirali u salon Isak Njutn uoči jednu krajnje nezgodnu pojedinost. Frensis Margaret je ostavila svoju tašnu na divanu upravo na mestu koje bi trebalo da ponudi dekanu.
     Vrata prema odmorištu ostala su otvorena i kroz njih je ušao još jedan policajac, praćen mlađim čovekom sa svešteničkom kragnom. Isak Njutn pokuša da odluči da li da ukloni kompromitujuću tašnu pomerajući je uz neku dobro izabranu opasku kao što je "Oh, ostavila ju je moja tetka kada me je prošle nedelje posetila", ili da se pravi kao da ona ne postoji. Pošto je bio neodlučan on jednostavno reče:
     "Mora biti da je važno."
     Narednik klimnu i ozbiljno objavi:
     "Moramo da se pobrinemo za jednog mrtvaca."
     Isak Njutn se suzdrža da ne kaže: 'Pa, kakve to veze ima sa mnom?' i stade da čeka narednikovo objašnjenje:
     "Mislimo da bi mogao biti član Vašeg osoblja, gospodine."
     Tada nepoznati čovek s cilindrom reče:
     "Ja sam noćni portir u Svetom Džonu, gospodine. Izgleda da je mrtvac jedan od naših kolega, mada ne znam šta bi on radio ovde u Trinitiju."
     "Ko bi mogla biti ta nesrećna osoba?" upita Isak Njutn.
     "Dr Majk Hauart."
     "Čudno je to, Njutne", reče dekan zbunjeno, "što je pronađen mrtav u našoj kapeli. Pošto sam shvatio da je on jedan od Vaših, mislio sam da treba da te zamolimo za pomoć."
     "Da identifikujem telo?"
     "Pa, da..."
     "Bilo bi lakše ujutro, pri svetlosti."
     "Jasno mi je to", umeša se narednik, "ali iskreno govoreći, gospodine, voleo bih da sami vidite telo - kao svedok - jer vrlo je čudno."
     Frensis Margaret se u međuvremenu obukla.
     Znala je da se salon puni ljudima i da bi neko vrlo lako mogao upasti u spavaću sobu. Postojala su dva očigledna mesta na koja je mogla da se sakrije - ispod kreveta ili u ogromni orman. Zaključivši to, ona odmah odbaci mogućnost da se sakrije ispod kreveta, te stade da ispituje orman. Kako je njegova unutrašnjost vonjala na plesan ona odbaci i tu mogućnost. Pored toga, ako bi je otkrili kako se krije u ormanu, priča o njenoj tobožnjoj poslovnoj vezi s Isakom Njutnom ispala bi tako smešna da bi postala sastavni deo kembridžske tradicije i nikada ne bi bila zaboravljena. Grupama američkih turista pričali bi da je Isak Njutn stariji prvi izmerio brzinu zvuka u donjim tremovima, a Isak Njutn mlađi svoju ljubavnicu držao u ormanu iznad njih. Frensis Haroldsen je takođe bila obdarena nepogrošivim instinktom da je, bez obzira na situaciju, napad najbolja odbrana, što je značilo da jednostavno mora izići potpuno ravnodušno i pridružiti se nečemu što je, prema delovima razgovora koje je uspela da uhvati, predstavljalo neku čudnu rabotu.
     "I šta je to tako čudno u vezi s njim?" upita ona jasno i glasno dolazeći iz spavaće sobe, te smesta privuče svu pažnju na sebe.
     Narednik je za trenutak bio preneražen devojčinom odvažnošću, imajući u vidu kompromitujuću situaciju u kojoj se našla. Pribravši se on objasni:
     "Pa, gospodin Kent, ovdašnji noćni portir, bio je u obilasku kada je čuo neku čudnu buku."
     "Tiho zavijanje", umeša se u razgovor prilika s polucilindrom koju je Isak Njutn prepoznao. "Dopiralo je iz kapele. Tako sam ušao i našao ga tamo, kako sedi za orguljama."
     "Koliko je moglo biti sati?" upita Isak Njutn.
     "Znam tačno, gospodine, zato što je sat upravo označio jedan sat posle ponoći."
     "Da li je zavijanje poticalo od orgulja?" upita Isak Njutn sumnjičavo.
     "Upravo tako, gospodine", klimnu narednik.
     "Problem je u tome, Njutne, što ne možemo da shvatimo kako se jedan mrtav kolega iz susednog koledža našao u našoj kapeli u jedan sat izjutra s prstom na dirki orgulja koje su puštene u pogon", objasni dekan jezgrovito.
     "Kako to da niko nije ranije čuo zavijanje?"
     "Duvao je vetar", objasni portir, "a zvuk je bio piano, ili kako to već zovu, gospodine."
     "Verovatno ga je prigušila saobraćajna buka."
     "Tako je, gospodine!" uzviknu portir, srećan što je pronađeno racionalno objašnjenje zašto niko ranije nije čuo orgulje.

     Orgulje je neko već bio isključio. "Čoveka je podilazila jeza dok su bile uključene", reče portir dok je društvo ulazilo u predvorje kapele. Preko popločanog poda uđoše u tamu; policajci su proizvodili uznemirujuće buran bat svojim kožnim đonovima. Treći policajac stražario je odmah na ulazu u lučni prolaz koji je vodio u kapelu; bio je to mlad momak koji se obradovao što ponovo vidi svoje kolege pošto je na tom mestu pola sata proveo sam.
     Frensis Haroldsen nalazila se na začelju grupe. Previše je dobro poznavala Majka Hauarta da bi imala bilo kakvu želju da njegovo telo vidi u samrtnom grču pod, kako se činilo, nečuvenim i tajanstvenim okolnostima, tako da je ostala u predvorju kapele dok su ostali ušli u samu kapelu. Okrenula se i pogledala preko predvorja kapele prema kipu prvog Isaka Njutna. Kip se u prvi mah nalazio u senci. Zatim je zasijao, kada je zrak mesečine osvetleo njegovo podnožje. Frensis Margaret je nastavila da ga posmatra sa čudnim predosećanjem. Gotovo kao da ispunjava njena očekivanja, kip je postao neprirodno svetao. Iznenada je počeo da sija i gori narandžasto-crvenim plamenom, deset stopa visok, s licem nalik na masku grčke tragedije. Ispustivši prigušeni krik, Frensis Haroldsen pojuri ka spoljašnjim vratima koja su vodila ka Velikom trgu i istog časa se sruči na njihov prag.
     U međuvremenu, u samoj kapeli, policajac koji je bio ostavljen da stražari reče naredniku:
     "Telo se otkotrljalo dok Vas nije bilo. Sekundu-dve mislio sam da se vraća u život."
     Telo je bilo presamićeno preko konzole orgulja.

     "Možete li ga pomeriti na mesto gde se ranije nalazilo?" upita Isak Njutn.
     "Ne, gospodine, ne sada. Možda kasnije kada završimo sa slikanjem", odvrati narednik. "Je li to taj čovek? Hoću da kažem; dr Hauart, gospodine."
     "Izgleda da jeste Hauart, ali teško ga je dobro osmotriti. Rekoh Vam da bi bilo lakše ujutro. Da li se telo ukočilo?" ponovo upita Isak Njutn.
     "Mora da je bilo ukočeno od samog početka."
     "Mislite da je umro u nekoj vrsti grča?"
     "Izgleda tako, gospodine. Ali saznaćemo kada se izvrši autopsija."
     "Kada će to biti?"
     "Verovatno, danas. Imate li razloga da mislite kako je..."
     "Izvršio samoubistvo? Imao je razloga da bude zabrinut, ali ne u toj meri."
     "Pa, možda bismo pitanje motiva mogli da ostavimo za kasnije."
     "Jeste li pozvali doktora?"
     "Jesmo, ali on je već mrtav", izjavi narednik potpuno uveren u svoju procenu.
     Priđe im i dekan sa čovekom sa svešteničkom kragnom koji im do tada nije bio predstavljen.
     "Moram se izviniti što nisam predstavio kapelnika Svetog Džona."
     "Izgleda da ne možemo bogzna šta da učinimo", reče Isak Njutn dok se kratko rukovao s kapelnikom. "Ali smatram da bi Vi trebalo da izvršite identifikaciju. Ja sam samo jednom sreo Hauarta."
     Isak Njutn je bio svestan da je narednik u tami kapele pribeležio ovu njegovu poslednju opasku. Frensis Margaret sedela je na spoljašnjem pragu predvorja kapele.
     "Bio mi je potreban vazduh", objasni ona kratko Isaku Njutnu. "Osećala sam se tako slabo."
     Isak Njutn se vrati naredniku i reče:
     "Mlada dama se ne oseća najbolje. Da li još nešto želite od mene?"
     "Pa, gospodine, za sada ne, verovatno kasnije. Kao što već rekoh, mislio sam da biste možda želeli sami da ga vidite. Iskreno rečeno, ništa slično nikada nisam video. Taj kip na kraju, tamo preko, nosi isto ime kao i Vi, zar ne?"
     "Da, tako je."
     "I to je veoma čudno zar ne? Čini se kao da ga je kip oborio."









13.
     Kada su se vratili u staru gostinsku sobu Frensis Haroldsen je odlučila da ne pravi budalu od sebe, naročito ne pred Isakom Njutnom, pričajući o nečemu za šta joj je razum govorio da nije mogla videti. Ipak, glas joj je bio usiljen kada je progovorila:
     "Zašto je morao to da učini?"
     "Vi ne mislite da sam ja kriv za to, zar ne?"
     "Kako? Ponudili ste mu pomoć, ponudili ste da odnesete njegove satelitske snimke u EVNI, je li tako? Učinili ste sve što ste mogli i u vezi s njegovim ugovorom - išli ste čak dotle da ste strahovito ispsovali tog užasnog momka iz CERC-a."
     "Mislio sam da sam bar pokušao."
     "Pa zašto je onda to učinio? I to upravo pred kipom Isaka Njutna. Uvukao Vas je do guše u nevolje."
     "Narednik mi je upravo rekao da izgleda kao da ga je kip oborio."
     "Zamenite mesto s kipom i to je upravo ono što će ljudi misliti."
     "Premnogo stvari još ne znamo da bismo mogli razumno prosuđivati u ovom trenutku", reče Isak Njutn što je mirnije mogao, mada ni sam nije bio svestan koliko je u pravu. "Mnogo štošta se još može dogoditi, ali nema svrhe prelaziti preko mostova pre no što stignemo do njih. Ne smemo vući pogrešne poteze zbog prekomerne osećajnosti. Policija će verovatno pokupiti sve stvari Majka Hauarta koje joj dođu pod ruku, što znači da njegovi papiri mogu postati nedostupni. Ide nam u prilog što su satelitski diskovi sa signalima u obliku tačaka i crtica već kod mene. Ali potrebno je da dođemo i do ostalih dosjea s podacima. Sumnjam da su u Laboratoriji, jer čini se da on tamo nikome nije verovao."
     "Mislim da znam gde bi se mogli nalaziti." Ako je trebalo suditi po njenom glasu moglo se reći da se Frensis Haroldsen povratila.
     "U Svetom Džonu?"
     "Malo verovatno. Majk je, u stvari bio vrlo ćutljiv kada su u pitanju bili njegovi podaci, a koledži su veoma prometna mesta po kojima se sve vreme muvaju razni ljudi. Neki odlučan lopov ne bi morao mnogo da se namuči kradući stvari, jer svakog dana portiri i sobari hodaju unaokolo s ključevima od svih soba, na svakom spratu."
     "Mogu da kažem da mu je ideja da deponuje materijal u banci bila potpuno nova."
     "Imao je skrovište, nekoliko milja udaljeno - jednu seosku kolibu. Nasledio ju je pre nekoliko godina od nekog ujaka, mislim. Tamo će se sigurno nalaziti njegovi papiri, oni koji su za njega imali najveću vrednost. Bila sam tamo, jednom ili dva puta, sa društvom koje se šetalo rimskim putem. Nije daleko od lintonskog vodotornja. Ujutro možemo poći u Linton."
     "Teško mi je da to kažem, ali sutra ujutro biće prekasno. Do tada policija može biti posvuda. Pored toga, ja sutra ne mogu van Kembridža. To bi jednostavno izazvalo mnoga pitanja. Ako ćemo ići, onda to moramo sada učiniti. Da li biste mogli da pronađete njegovu kolibu u mraku?"
     "Mogla bih da pokušam. Ali šta ako se narednik ili dekan vrate ovamo?"
     "Neće me naći, jer ću Vas pratiti kući."
     Pošto su izišli ispod tremova Isak Njutn i Frensis Haroldsen pohitaše preko mosta Trinitija te niz aveniju koja je vodila do zaključane stražnje kapije Koledža. Isaku Njutnu bio je potreban tek trenutak da naročitim ključem koji su posedovale sve kolege, otvori kapiju. Žustrim korakom prvo su prošli pored stražnjeg dela Svetog Džona ka Česterton-Lejnu. Nastavivši otprilike trećinu milje ka Estertonu stigli su do mostića s desne strane kojim su prešli preko reke Kem. Krećući se ivicom Džizus-Grina uskoro su doprli do višespratnog parkirališta koje je radilo cele noći i na kome je Isak Njutn devet časova ranije ostavio svoja kola. Nema sumnje da je put kojim su došli iz Trinitija bio neuobičajen, ali je isto tako bio bezbedan, te se nisu morali plašiti da će ih, dok su se njime kretali, presresti neki sumnjičavi policajac.
     Kembridž su napustili brdskim putem pored bolnice, onim istim kojim su prethodne večeri prošli, ali je mercedes koji je Isak Njutn dovezao iz Švajcarske ostavio Gog za sobom jedva neznatno usporivši. Umesto da skrenu prema Babrahamu oni nastaviše preko glavnog puta London - Njumarket i dalje ka Lintonu.
     "Nastavite do dole, pored Svana", izdavala je uputstva Frensis Margaret. "Zatim, kada prođete kraj sela, pazite na levo skretanje. Negde je oko vatrogasne stanice."
     Deset minuta kasnije, vozeći po neasfaltiranom putu kroz gustu šumu, stigoše do osobene kolibe od kremena i neobrađenog kamena čiji je prvobitni krov od slame bio zamenjen crepovima.
     "Evo je", objavi Frensis Margaret. "Miljama unaokolo nema ničeg drugog. Magična koliba, sasvim sama u šumi."
     Dok su prednja svetla na kolima poigravala po kolibi, Isak Njutn izvadi kutiju s alatom iz prtljažnika kola rekavši:
     "Možda je primitivna, ali moramo se uhvatiti ukoštac s tim. Osvetlite mi još malo ovom baterijskom lampom. Ovde, ovu prozorsku kuku."
     U roku od pet minuta uspelo im je da gurnu u stranu kuku na jednom od prizemnih prozora. Tokom narednog minuta podigli su donji deo prozora, a zatim su se, gurajući i vukući jedno drugo, uvukli u kolibu.
     "Za ovo bi se teško moglo reći da je delo provale i ulaska kao što to kažu policajci. Ulaska da, provale ne. Gde li se nalazi najbliži prekidač za svetlo?" primeti Isak Njutn više za sebe.
     "Ljudi bi mogli da vide svetlost."
     "I oni koji stanuju u kolibama ponekad ustaju noću, zašto bi to imalo značaja?"
     "Stvar je u tome što kada su svetla upaljena ljudi napolju mogu nas da vide, ali mi ne možemo njih", odvrati Frensis Margaret.
     Isak Njutn pritisnu prekidač i svetlost iz dve zaklonjene lampe otkri im da su se popeli u salon kolibe, malu ali prijatno nameštenu odaju s otvorenim ognjištem, pored koga je stajala gomila drva, i slojem belog pepela na rešetci. Odjednom se iznad njihovih glava začu jedan snažan udarac i neči prigušeni glas koji zavika:
     "Ko je to tamo?"
     "Pobogu, upali smo u pogrešnu kolibu", prošaputa Isak Njutn. Frensis Margaret ga ščepa za ruku i šapatom mu odgovori:
     "Uverena sam da nismo. Eno knjiga iz fizike." Devojka pokaza prema malom ormanu za knjige.
     Jedna vrata na spratu otvoriše se i glas ponovo zavika, ali sada sasvim jasno: "Pitam: ko je to tamo?"
     Ona još jače stegnu ruku Isaka Njutna, a njemu se nakostrešiše dlake na vratu kada prepoznade taj glas.
     "To je Majk Hauart", gotovo povika Frensis Haroldsen. "Onaj tamo u kapeli uopšte nije bio on!"
     Zatim, kada se svetla pogasiše, preplaviše je svom snagom sećanja na neugodni trenutak u kapeli i Frensis Margaret ispusti strašan vrisak. Isak Njutn oslobodi svoju ruku od njenog stiska, uze bateriju i izađe iz salona u mali hodnik, pokazavši više smelosti nego što je osećao. Koraci koji su dopirali odozgo stigoše do gornjeg odmorišta i počeše da silaze niz stepenište koje je pucketalo.
     Pa ipak, baterijska lampa nije nikoga osvetlila na stepeništu. Činilo se da su šumovi kretanja ispunili kolibu. Donevši iznenada odluku, Isak Njutn se žurno uputi ka stepenicama, ali upravo u trenutku kada je počeo da se penje uz njih, Frensis Margaret povika:
     "Vratite se! Znam da se tamo gore nalazi nešto strašno."
     Zatim je usledila eksplozija nalik na pištoljski hitac praćena glasnim krikom, a potom tišina u kojoj je Frensis Haroldsen mogla da čuje promuklo disanje za koje je instinktivno znala da nije ljudsko. Svetlost nastavi da treperi na gornjem spratu, a onda joj iznenada Isak Njutn odozgo doviknu:
     "U redu je. Možete se popeti."
     Gotovo u istom trenutku neka sova je zahukala napolju u šumi, što se dosta glasno čulo jer je prozor bio otvoren. Frensis Margaret oprezno krenu uz stepenice i dospe do prostorije u kojoj je snop baterije poigravao tamo-amo.
     "Šta je to bilo?" zadahta ona.
     "Magnetofonska traka, pojačana pomoću zvučnika u raznim delovima kolibe. Genijalan alarm protiv lopova."
     Svetla se ponovo upališe isto onako iznenada kao što su se i ugasila pre nekoliko trenutaka.
     "Mora da smo dotakli nešto kada smo ušli kroz prozor ili, pak, u salonu. Rekao bih da su svetla povezana s vremenskim prekidačem", nagađao je Isak Njutn.
     Elektronska oprema bila je razbacana po sobi na spratu koja očigledno uopšte nije bila korištena kao spavaća soba. Tu se nalazio i kancelarijski orman za odlaganje spisa visok otprilike tri stope, s ključem uvučenim u ladicu na vrhu.
     "Kladim se u funtu da je upravo ovo ono što tražimo", uzviknu pabedonosno Isak Njutn. U trenutku kada je posegao za ključem Frensis Haroldsen viknu glasom u kome se osećala krajnja žurba:
     "Ne dodirujte ga! To je prekidač. Majk Hauart nikada ne bi ostavio ključ u bravi."
     "Bili ste u pravu! Ovde postoji nešto strašno."
     "Negde mora da se nalazi kabl."
     "Sumnjam da ćemo ga lako pronaći", odvrati Isak Njutn. "Da želim nekog da ubijem strujom, sproveo bih kabl kroz podne daske neposredno ispod ormana, tako da ga žrtva ne može primetiti, i u poslednju ladicu bih postavio transformator od dve hiljade volti. Ne zvuči baš privlačno."
     "Najbolje bi bilo da isključimo glavni vod za struju."
     "Ili da presečemo glavni kabl van kuće. Ako bih želeo da budem još neugodniji, snabdeo bih se električnim vodom koji zaobilazi glavni prekidač."
     U prednjim vratima kolibe pronađoše jedan veliki ključ. Uhvativši ključ zgužvanom maramicom, Isak Njutn promrmlja:
     "Ne smatram da je ovo neophodno, ali nema smisla sada rizikovati. Pored toga, ne bi trebalo da se razmećmo ostavljajući posvuda otiske prstiju."
     Kada je presekao kabl za struju na izvesnoj udaljenosti od kolibe i stao da se spusta sa bandere izbi vatromet. Vrativši makaze čija je drška bila prevučena gumom u kutiju za alat koju je uzeo iz kola i obgrlivši jednom rukom ramena Frensis Margaret, Isak Njutn dodade:
     "Baš mi se ne dopada što sam to morao da uradim, jer će nesumnjivo biti primećeno; uzgred budi rečeno, hvala na upozorenju."
     Odjednom se izvivši devojka mu se nade u naručju drhčući i ljubeći ga pomamno.
     "Na putu za London postoji jedan motel koji radi preko cele noći. Hajdemo tamo", prošaputa ona, "brzo."









14.
     "Posle jedne tako užasne noći, koja je rano počela a kasno se završila, današnji dan će predstavljati iscrpljujući test karaktera", pospano reče Isak Njutn Frensis Margaret Haroldsen dok mu je dodavala šolju čaja pripravljenog u motelskoj sobi koju su uzeli pre pet časova. Na stolu pored sveprisutnog televizora nalazile su se razbacane trake i diskovi i gomila dokumenata stopu visoka, raniji sadržaj kancelarijskog ormana iz sobe na spratu u kolibi Majka Hauarta blizu lintonskog vodotornja.
     "Započnimo test karaktera bacanjem pogleda na te diskove", nastavi Isak Njutn, oslonivši se o jastuke nagomilane kod uzglavlja kreveta. Frensis Margaret mu ih je jedan po jedan prinosila. Završivši ispitivanje iskapio je i šolju čaja, te primeti:
     "Koliko vidim, istovetni su s onima iz Berklijeve banke. Mislim da ovo mora da su originali."
     "Majk Hauart bi zadržao originale. U to budi uveren."
     "Znači, možemo sebi dozvoliti luksuz da kopije ostavimo u banci kako bi u svakom trenutku mogli da ih podnesemo na uvid, što bi nam išlo u prilog u slučaju da budemo morali da dokazujemo sumnjičavim ljudima kako nam nikakve malverzacije uopšte nisu padale na pamet."
     "Dok su nam malverzacije sve vreme i te kako na pameti, pretpostavljam."
     "Što ćemo odmah i dokazati. Počnimo sa pitanjem; da li imaš važeći pasoš, Frensis Margaret?"
     "Imam, ali zašto?"
     "Zato što ti moraš odneti ove diskove u EVNI. Ja to, očigledno, sada ne mogu, tako ćeš se ti naći u EVNI-ju ranije nego što si očekivala. Prava ironija kako se stvari okreću, zar ne?"
     "Ali ti tamo treba da ideš krajem nedelje?"
     "Trebalo je, ali bojim se da mi raspored časova to neće dozvoliti. Što pre budemo otpremili ove stvari u Švajcarsku to bolje - što znači danas, bez odlaganja."
     "Ali sve je pobrkano. Ne vidim na koji način?"
     "Za početak želim da razvrstaš ova dokumenta. Podeli ih u dve grupe: jednu tehničku, drugu ličnu. Tehnička grupa, u stvari pripada Laboratoriji, jer se uglavnom odnosi na istraživanja vršena po ugovorima formalno potpisanim u ime Laboratorije."
     "Shvatam, tehnički materijal je u svakom slučaju tvoj, jer nastupaš kao izvršitelj oporuke u ime Laboratorije, tako da ga zapravo nismo ukrali."
     "Tako je. Mada naše ponašanje može izgledati čudno, i mada nas je umalo dovelo u ćorsokak, bilo je, može se reći, odbrambeno kada su u pitanju tehnička dokumenta i diskovi. Ali drugačija je situacija s ličnim stvarima Majka Hauarta. To je čista krađa te se, stoga, tih ličnih stvari moramo smesta osloboditi. Najjednostavnije bi bilo baciti ih negde u kantu za otpatke, ali to bi bilo nepravedno jer mogle bi biti važne - možda se među njima nalazi Hauartova oporuka ili ugovori za kuću. Kada ih budeš razvrstala, želim da odeš kolima do Njumarketa. Napravi pakete koji mogu da se pošalju poštom i otpremi ih kapelniku Svetog Džona; upotrebi debeo flomaster i adresu ispiši štampanim slovima, tako da..."
     "OK. Razumem. A šta ćeš ti, ako smem da pitam raditi? Ostati zavaljen u krevetu?"
     "Pošto sam potpuno iscrpljen upravo ću u tom položaju i ostati dok budem telefonirao. I pokušaj da se vratiš iz Njumarketa pre jedanaest."
     "U čemu ću nositi diskove?"
     "Dodaj mi pantalone i sako."
     "Nisi baš aktivan, zar ne?"
     "Niko normalan ne bi ni očekivao da budem", odvrati Isak Njutn, vadeći ključeve od kola iz džepa i svežanj novčanica iz novčanika. "Kupi jednu od onih akten-tašni u kojima biznismeni nose svoje uzorke, neku koju možeš poneti sa sobom u avion. Bolje uzmi ove švajcarske franke. I kupi mi paket kakvih bilo brijača."
     Već je bilo jedanaest i dvadeset kada se Frensis Margaret vratila. Uz nešto od svoje stare uskiptelosti, kada se našla u motelskoj sobi ona objavi:
     "Pa, obavljeno je. Ali trebalo bi jednom da pokušaš da pakuješ stvari u Njumarketu. Morala sam da obigram celo mesto tražeći velike koverte, makazice, lepljivu traku, flomaster. Vi tražite, oni nemaju. Ali nabavila sam veoma lepu tašnu za diskove."
     "Onda ih pažljivo spakuj, kako bi znala gde se šta nalazi. Ako te švajcarski carinici budu pitali za njih, nemoj blefirati. Reci da nosiš naučni materijal iz Kembridža u EVNI. Telefonirao sam Kurtu Valdhajmu u Ženevu - on je ključni fizičar-teoretičar u glavnom timu za kvark. Ili on ili njegova žena sačekaće tvoj avion. Žena mu se zove Rozi, i oboje imaju oko trideset godina. Ako budeš imala problema sa carinom, prepusti Kurtu da to sredi. Avion treba da poleti sa Hitroua u šest i deset posle podne. Karte moramo podići u Njumarketu - mislio sam da će biti najbolje da to obavimo preko tamošnjeg agenta - a i nabavio sam kola koja će te odvesti do aerodroma. Doći će po tebe u hotel Belo srce, koji se nalazi u Haj-stritu u Njumarketu, u dva sata po podne. Sigurno ćeš želeti da odeš do Kembridža kako bi se spakovala, ali ponesi samo najneophodnije. Možeš kupiti sve što ti bude potrebno dok budeš čekala da se diskovi obrade. Podmirio sam račun u motelu i ubedio službenika na recepciji da mi pozajmi njihovu pisaću mašinu."
     Isak Njutn predade Frensis Margaret iskucan list papira, dodavši:
     "Čuvaj ovo kao oči u glavi. To su uputstva za moju banku u Ženevi u kojima te ovlašćujem da podižeš novac s mog računa."
     "Ne bi trebalo da ti plaćaš za ovo."
     "Ne, ne bi trebalo", složi se Isak Njutn, "ali kladim se da će rezultat premašiti sredstva kojima će biti postignut."
     Frensis Margaret primeti da su tehnička dokumenta uredno spakovana u jednu kutiju.
     "I kutiju sam dobio od službenika na recepciji", objasni Isak Njutn. "Možda bi mogla da je smestiš i zaključaš u prtljažnik kola dok se ja brijem i tuširam."
     Bilo je dvanaest i četrdeset pet kada je Isak Njutn, pošto su podigli avionske karte, parkirao mercedes ispred hotela Belo srce, primetivši dok je gasio motor:
     "Još nam je ostalo vremena za ručak. Zadivljujuće. Mislio sam da nećemo uspeti."
     Kako je još preostalo petnaest minuta do vremena kada se obično punila hotelska trpezarija, bez problema su rezervisali sto. Isak Njutn odluči:
     "Bez obzira na opasnost koja preti od ugrušaka krvi, ovom prilikom nećeš dobiti vino uz obrok. Bistre glave su nam još potrebne. Ostao nam je samo sat vremena pre tvog polaska, a ti mi još nisi objasnila važnost ledenih kocki i tvrdih jaja u svemiru. Kako bi bilo da nastaviš, u onoj meri u kojoj ti žvakanje to dozvoli."
     "Pa", poče Frensis Margaret, "znaš li kakve su to komete-kresavice?"
     "Pa, pretpostavljam da su to one komete koje okrešu Sunce."
     "Neobične su, jer ih njihova putanja nosi gotovo unutar Sunca, ali ne do kraja. Neposrednim osmatranjem pronađeno je da se komete-kresavice uglavnom podele, dosta kasnije, u dva ili više delova, kao da ih Sunčeva toplota na neki način oslabi. Važno je to da posle deobe većina nije bitno veća od ostalih. Astronomi su u stanju da vide delove dok se jedni od drugih razdvajaju. To čine veoma sporo, što dokazuje da se komete-kresavice ne raspadaju usled žestoke unutrašnje eksplozije."
     "A zbog čega, onda, pucaju?"
     "Astronomi smatraju da je uzrok rotacija komete - to je, bar, jedno od objašnjenja."
     "Ne postoji li nešto što se naziva Rošeova granica? Kao da se sećam da to ima neke veze sa slabljenjem plime u zavisnosti od gravitacije."
     Frensis Margaret odlučno odmahnu glavom:
     "U ovom slučaju nije to u pitanju. Sasvim sigurno nije. Rošeova granica postoji samo ako se može zanemariti unutrašnja snaga tela, a jedno malo telo, kao što je kometa, poseduje veću unutrašnju snagu nego dejstva plime, i to za više redova veličine. Pređimo, dakle, na prvi veći problem. I mada su rotirajuća dejstva mnogo važnija od plimskih, izgleda da ipak nisu dovoljna."
     "Za šta?"
     "Da nadmaše vučnu čvrstoću tvrdo-smrznutog leda od koga bi komete trebalo da se sastoje. Moglo bi se reći da su one zaobljene ledene kocke. Nisam bila u stanju da razrešim ovu dilemu, osim ako poreknem da su uopšte u pitanju ledene kocke. Izgleda da su sličnije jajetu, tek snesenom jajetu; sem što se to jaje okreće. Ako se desi da se bilo koje od njih kreće putanjom koja ga dovodi u blizinu Sunca, velika toplota razara omotač jajeta koje se okreće, i ono se zatim lagano raspada u veći broj delova, usled rotacije. Razume se, komete su prirodno okrugle, a ne jajolike, mada prilikom raspadanja postaju veoma slične jajetu."
     "Pa, šta s tim nije u redu?"
     "To što čim rešiš jedan problem, drugi iskrsne. Vidiš, komete provode pretežan deo svog vremena daleko od Sunca, većina njih na udaljenim krajevima Sunčevog sistema, s druge strane najspoljašnjijih planeta, gde se brzo ohlade."
     "Shvatam... jaje u svemiru koje postaje tvrđe od kamena."
     "Da. Ako kreneš od komete u tečnom stanju, nalik na tek sneseno jaje, ona će se smrznuti i postati čvrsta za oko deset hiljada godina. Čak i ako poseduje oklop koji je odličan izolator, kožu kakva je mesečeva prašina."
     "Ali zašto kometa ne bi trebalo da se istopi ako dopre u neposrednu blizinu Sunca?"
     "Na to je lako odgovoriti. Iako izgleda da je toplota velika, ona ipak nije dovoljna. Vidiš, komete-kresavice provedu samo oko jedan čas u blizini Sunca, i lako se može izračunati da će se za jedan sat istopiti i ispariti samo površinski sloj debljine od pedeset do sto metara. Za kometu koja ima prečnik od pet kilometara to očigledno nije dovoljno. Sunce je u stanju da igra igru uništavanja jedino s površinskim slojem, da razlupa ljusku jajeta što se kaže."
     "Kakav je onda odgovor? Da li je radioaktivna toplota u stanju da unutrašnjost komete održava toplom?"
     "To se nameće kao zaključak, ali bila bi potrebna ogromna količina radioaktivnog materijala, a nevolja je u tome što ne postoje meteoriti na osnovu kojih bi se dalo naslutiti da tolike količine postoje - neki od meteorita su verovatno kometnog porekla, razumeš. Tako, čak i ova ideja dospeva u ćorsokak."
     "Šta je za tebe mnogo?"
     "Pa, ako je u pitanju uranijum, trebalo bi da postoji bar sto milionitih delova po jedinici težine, a to je užasno velika koncentracija uranijuma."
     "Pretpostavljam da računaš prema prirodnom raspadanju uranijuma?"
     "Da, razume se."
     "Otkuda znaš sve te stvari, Frensis Margaret?"
     "Oh, prepirala sam se dosta s Majkom Hauartom oko toga. Zato sam proveravala činjenice."
     "Čini mi se da ću i ja upravo to raditi narednih nekoliko dana."
     "Zar ne misliš da je to čudno? Majk Hauart je imao običaj da kaže kako je jedini način da se prebrode sve teškoće stvaranje toplote biološkim metabolizmom, što zvuči u redu dok ne shvatiš da komete imaju više od četiri hiljade milijardi godina. Čini mi se da je nemoguće održavati toplotu biološkim putem tokom tolikog vremenskog razdoblja."
     "I nije moguće", složi se Isak Njutn. "Prilično sam uveren da je radioaktivno objašnjenje tačno - ali da je u pitanju fizijsko raspadanje, a ne prirodno."
     "Nuklearni reaktor!" uzviknu Frensis Haroldsen. "Ali nuklearni reaktor može da postoji samo pod veoma kontrolisanim uslovima?"
     "Da li si čula za reaktor OKLO? U Gabonu, Zapadnoj Africi?"
     "Nije li to nešto što se odigralo pre dve hiljade miliona godina? Čula sam da se pretpostavlja kako je to bio prirodan nuklearni reaktor. To je zanimljiva ideja."
     "I jeste, pogotovo što nije bio u pitanju prirodan reaktor."
     "Šefe, objasnite."
     "Nemamo vremena, Frensis Margaret, bojim se da je pesak iscurio označivi kraj našem razgovoru. Ali kada stigneš u EVNI, zamoli Kurta Valdhajma da ti pokaže podatke o OKLO reaktoru. Zaprepastiće te ono što ćeš tamo pronaći."
     Kada su u jedan i pedeset ustali od stola, Frensis Margaret reče:
     "KIadam se da sam ti bar malo pomogla."
     Isak Njutn je zagrli.
     "Ne malo, puno. Kako mi se čini, u svakom slučaju, šanse su ti bile jedan prema sto, a ipak si gotovo u potpunosti uspela."
     Kola i vozač su čekali. Oni se poljubiše pre no što Frensis Haroldsen skliznu na stražnje sedište kola. Isak Njutn joj dodade akn-tašnu sa diskovima i trakama. I dok je Frensis Margaret gledala kroz stražnje staklo automobila koji se udaljavao, on povika:
     "Ne zaboravi pasoš!"









15.
     Čim je Frensis Haroldsen otišla, Isak Njutn je telefonirao gospođi Ganter kako bi je obavestio da će u Laboratoriju stići oko tri sata. Bilo je tačno dva četrdeset pet kada je uvezao Mercedes na parking kevendiške Laboratorije, posle čega se prvo uputio da pronađe starog Skrudžija, skladištara.
     "Ah, profesore, svuda su Vas tražili", poče Skrudži.
     "Ko?"
     "Svi. Jedan je i inspektor policije."
     "Da li je bio inspektor ili narednik?"
     "Meni je izgledao kao inspektor. Pretražili su celu kancelariju mladog Majka Hauarta. Ali ono što sam čuo bilo je čudno neočekivano. Ili bi možda, profesore, trebalo da kažem neočekivano čudno. Je li istina da ste ga Vi našli u kapeli Trinitija?"
     "Da li oni to kažu?"
     "Tako nekako, profesore."
     "Ne, pronašao ga je noćni portir iz Trinitija."
     "To već ima više, smisla, zar ne? Nije mi bilo jasno šta biste Vi tražili u kapeli usred noći, mada ste u mladim danima upadali u mnoge nevolje. Mogao bih, znate, da ispričam nekoliko pričica."
     "Ali nećete. Imam poverenja u Vas, Skrudži."
     "Možete imati poverenja u mene, profesore, to sam Vam već i ranije rekao."
     "Da li je policija išta odnela iz kancelarije Majka Hauarta?"
     "Jedan od mlađih momaka rekao je da jeste, ali ja nisam video svojim očima. Ostavili su kancelariju svu izlepljenu trakama i zapečaćenu."
     "Voleo bih da bacim pogled."
     Skrudži ga je vodio hodnikom dok se nisu našli pred vratima s pločicom na kojoj je stajalo DR M. I. HAUART. Vrata su sva bila izlepljena plavim selotejpom.
     "Kako bi znali da li je neko ulazio", nepotrebno objasni Skrudži.
     "Imate li ključ?"
     "Ne, nemam. Trebalo bi da gospođa Ganter ima jedan, osim ako ga nisu odneli."
     Isak Njutn stade da pretura po džepu i izvuče iz njega ključ svojih kola, rekavši:
     "Moj je onaj Mercedes napolju."
     "Primetio sam, profesore. Kladim se da juri ko lud. Nije nalik onim sportskim kolima koja ste nekad imali." Skrudži prsnu u smeh setivši se toga. "Bila je to užasna crvena krntija, zar ne?"
     "Sada je to samo daleko sećanje, Skrudži. U prtljažniku se nalazi kutija s dokumentima. Da li biste mogli da je izvadite i sklonite u skladište, negde gde je niko neće primetiti? Želim da ih čuvate kao oči u glavi. Obećajte mi da ni arhanđela Gavrila nećete pustiti u skladište."
     "I sami znate da to nikada ne bih učinio, profesore. Da li sam ikada ikoga pustio da vršlja po mom skladištu?"
     "To sam dobro upamtio. Niste se mnogo promenili, Skrudži, zar ne?"
     "Niti imam nameru. Pretpostavljam da kutiju mogu sam da ponesem?"
     "Lako", reče Isak Njutn dok mu je predavao ključeve, a zatim dodade: "Ostavite ključeve u pretincu za rukavice pošto otvorite prtljažnik."
     "OK, odmah ću to obaviti. Važno je iskoristiti pravi trenutak, zar ne, profesore?"

     "Pa, gde ste do sada?" upita optužujućim glasom gospođa Ganter kada je Isak Njutn ušao u sekretarsku kancelariju.
     "U Londonu."
     "Pa, policija je bila ovde", objavi gospođa Ganter u svom najotrovnijem stilu.
     "Vidim da su bili u kancelariji Majka Hauarta. Da li je inspektor doneo nalog za pretres?"
     "Koliko ja znam nije, ali možda ga je ostavio kod nekog pretpostavljenog sa odeljenja."
     "Hoćete li, molim Vas, da se raspitate? I, molim Vas, nazovite profesora Federstouna sa Veterinarskog fakulteta. Ako je slobodan, voleo bih da se vidim s njim danas popodne, oko četiri sata, recimo. Da li biste pozvali i profesora Boltona i pitali ga kada ću moći da se uselim u njegovu divnu kuću, onu u Adams-Roudu, s podrivenim temeljima."
     "Sumnjam da ćete biti slobodni oko četiri sata, profesore. Znate, gospodin Klemperdaun i još jedan gospodin čekaju Vas unutra. Šteta što nisu znali da ste u Londonu. To bi im uštedelo put."
     "Ah, gospođo Ganter, išao sam u London da se vidim s kraljicom, a ne sa gospodinom Klemperdaunom i tim drugim gospodinom. Možete reći profesoru Federstounu da ću doći kod njega do četiri sata, razume se, ako mu odgovara. I još nešto: ako se gospodin Klemperdaun ikada više pojavi u ovoj Laboratoriji, molim Vas zamolite ga da čeka dole u ulaznom hodniku, ne u mojoj kancelariji."
     "Ah, gospodine Klemperdaun!" uzviknu Isak Njutn rugajući se pod maskom ljubaznosti kada je ušao u svoju kancelariju i video da se gospodin Klemperdaun, kao i obično, smestio u veliku kožnu naslonjaču. "Pa, kako ste sada kada imate ubistvo na vratu?"
     Klemperdaun istog časa skoči na noge, pokazavši prema jednom čoveku kose boje peska, srednje visine koji je nosio naočari sa metalnim okvirom.
     "Ovo je gospodin Halifaks. Vas dvojica se sigurno niste ranije sreli."
     Isak Njutn stegnu Halifaksovu ruku dovoljno snažno da bi ga naveo da malo ustukne, smešeći se pri tom i upitavši:
     "Vi ste iz pravnog odeljenja CERC-a, gospodine Halifaks?"
     "Pa, tako je."
     "Gadan posao Vas čeka. Čini mi se da će određeni papiri zagorčati život jadnom, starom Klemperdaunu. CERC koristi javni novac kako bi naterao jednog od mladih naučnika, koji je najviše obećavao, da počini samoubistvo. Ovog puta ste baš nadrljali."
     "Nismo zbog toga došli", pođe Klemperdaunu za rukom da kaže.
     "Iznenađuje me što imate vremena za bilo šta drugo. Siguran sam da ga ja ne bih imao. Brinuo bih se da li će istražni sud da optuži CERC za ubistvo", reče Isak Njutn što je mračnije mogao.
     "Bez okolišenja, u pitanju su Hauartovi papiri i stvari", nastavi uporno Klemperdaun.
     "Kako to mislite da su u pitanju Hauartovi papiri i stvari?"
     "Pretpostavljam da niste imali vremena da pročitate i proučite CERC-ove ugovore, profesore Njutn, ali kada to učinite otkrićete da..."
     "Papiri i stvari pripadaju CERC-u?"
     "Da, tako je."
     "Zar ne bi bilo tačnije reći da pripadaju britanskom porezniku?"
     "Ma, hajdete, Njutn", prekinu ga oštro Klemperdaun, "savršeno dobro znate da je CERC agencija ovlašćena da upravlja javnim novcem, što nije slučaj s ovom Laboratorijom."
     "Nemam nameru da Vam stvaram nevolje, gospodo", reče Isak Njutn s lažnom učtivošću dok je sedao za svoj sto, "ali zar ne postoji izvesna neusaglašenost u Vašim pogledima na stvari. Pre samo dvadeset četiri sata sedeli ste u istoj ovoj stolici, gospodine Klemperdaun, i govorili mi kako CERC i njegovi odbori smatraju da rad Majka Hauarta predstavlja pravu glupost. Zašto ste onda toliko nestrpljivi da se dočepate njegovih spisa? Da li se to CERC sada otvoreno izdaje za stručnjaka za prave gluposti?"
     "Mene, profesore Njutn, ne zanimaju naučni sudovi. Mene zanima pravna situacija. To mi je posao", umeša se čovek kose boje peska.
     "Pa, kako bih Vam malo olakšao posao, gospodine Halifaks, i kako bi se Laboratorija našla na strani zakona - ako pretpostavimo da je ono što kažete tačno - pretpostavljam da bi najjednostavnije bilo da Vam vratimo papire i stvari Majka Hauarta, kada napravimo kopije."
     "S pravnog stanovišta, CERC je taj koji će Vama omogućiti pristup kopijama, a ne obrnuto."
     "Kakva je procedura?"
     "Napisaćete pismo predsedniku, a Veće će tada razmotriti Vašu molbu", odvrati Klemperdaun.
     "Nadam se povoljno?"
     "Pretpostavljam."
     "Ali otkud ću znati da li ste mi poslali sve Hauartove stvari, a ne samo jedan pažljivo odabran deo?"
     "Moraćete da nam verujete."
     "Sigurno čak i Vi, Klemperdaune, uviđate koliko je to besmisleno. Žao mi je, gospodo, što Vam je put bio uzaludan. Ako želite Hauartove stvari moraćete za njih da se izborite preko suda, a tada će biti zanimljivo posmatrati kako će javnost reagovati na Vaš način vođenja cele stvari, a naročito po pitanju raskida ugovora s Hauartom."
     "Razume se da ćemo mi prvo popričati sa vice-ministrom", i poput nekog igrača vista koji vodi s kecom, on proprati svoju primedbu jednim diskretnim udarcem po naslonu.
     "Što bez sumnje znači da će i druga odeljenja na Univerzitetu ispaštati zbog moje tvrdoglavosti. Ah, Klemperdaune, plaši me Vaša genijalnost. Predajem se, gospodo, dobićete ono što tražite."
     Kada se gospođa Ganter pojavila, pošto ju je prethodno pozvao pritisnuvši zvonce, Isak Njutn nastavi:
     "Imam odlične vesti, gospođo Ganter. Gospodin Halifaks i gospodin Klemperdaun upravo su se složili da će CERC sa zadovoljstvom prihvatiti molbu za zamenu ovog prokletog zvona interfonom. Kao znak zahvalnosti za njihovu darežljivost, predaću im određene papire i stvari. Da li biste mi u tu svrhu doneli glavni ključ koji otvara prostorije šefova osoblja, i zamolili nekog od asistenata da sa foto-aparatom dođe pred kancelariju Majka Hauarta."
     Kada je gospođa Ganter nestala, Isak Njutn nastavi:
     "Razumećete, gospodo, da zbog svog duševnog mira, i da bih mogao mirno da spavam, želim da imam fotografski zapis da sam Vam predao papire i stvari."
     Skrudži je s jednim mlađim asistentom, koji je držao foto-aparat, čekao ispred kancelarije Majka Hauarta.
     "Možete započeti snimanje od tih oblepljenih vrata", izdade uputstvo Isak Njutn. "Stanimo svi ovde kako bi slika bila jasna. Hajde, Klemperdaune, ne budite stidljivi. Vi želite te papire, zar ne?"
     Kada je to snimljeno, Isak Njutn naredi Skrudžiju da skine traku, ali, predomislivši se, stupi napred i reče:
     "Ne, možda je bolje da ja to uradim."
     Zatim je otključao kancelariju, uhvatio Klemperdauna pod ruku, te zajedno uđoše. Kancelarija je bila potpuno prazna.
     "Napravimo sada još jednu fotografiju. Neka obuhvati ovu prazninu. Hajde, Klemperdaune, zauzmite mesto. Biće Vam potrebna kako biste šefu dokazali da ste bar pokušali. Na nesreću, neko je ovde bio pre Vas. Huda sreća, stari druže, svet nije nikada, znaš, dobar i jednostavan."









16.
     Kada je Isak Njutn stigao do Veterinarskog fakulteta bilo je četiri sata i nekoliko minuta.
     "Izvinite što sam malo zakasnio. Imao sam posetioce", objasni on Federstounu, čije plave oči zasvetlucaše dok je odgovarao:
     "Pretpostavljam da ste imali pune ruke posla. Žao mi je zbog Vašeg čoveka. Baš ste zle sreće kada Vam se tako nešto dogodilo na samom početku, pre no što ste uspeli da se uhodate."
     "Jeste li čuli pojedinosti?"
     "Samo glasine kojima baš mnogo ne verujem."
     "Došao sam ovamo jer bih želeo da mi date savet u vezi s jednom stvari. Najbolje da Vam prvo opišem šta se dogodilo - hoću da kažem, šta ja pretpostavljam da se dogodilo."
     Isak Njutn zatim ispriča sve po redu šta se događalo od trenutka kada su ga izvukli iz kreveta u jedan četrdeset pet po ponoći pa do povratka u staru gostinsku sobu posle otprilike jednog časa, sem što nije pomenuo izvesnu gospođicu Haroldsen.
     "Kada sad o tome razmišljam", zaključi on, "pogrešio sam što nisam pažljivije ispitao Hauartovo telo. Ali osvetljenje je bilo nikakvo i ceo prizor izgledao je jako sablasno."
     Večno nasmešeni uglovi Federstounovih usta lagano se trgnuše dok je klimao u znak saglasnosti.
     "I meni se učinilo sablasno", reče on. "Ali to se odista ne uklapa, zar ne?"
     "Pretpostavljam da se telo nikada posle smrti odmah ne ukoči? Koliko je vremena potrebno... mislim, da se ukoči?"
     "Pa, ja, razume se, nisam patolog. Ali posmrtna ukočenost nastupa kod sisara uglavnom u izvesnom razdoblju posle smrti koji se razlikuje od vrste do vrste; veličina životinje predstavlja glavni faktor. Kada je reč o ljudskim bićima, onda su u pitanju sati a ne minuti, mada je opštepoznata stvar da je interval različit od slučaja do slučaja."
     "Znači, on ni na koji način nije mogao smesta da se ukoči. Ali da bi prstom držao pritisnutu dirku na orguljama morao je biti ukočen poput daske. To je trebalo na vreme da shvatim."
     "Jeste li sigurni da je u pitanju bila samo jedna dirka? Možda se presamitio tako da je šakom ili rukom pritisnuo klavijaturu, upravo onako kako ste ga Vi našli."
     "Tri svedoka rekla su drugačije, a noćni portir je opisao zvuk koji se čuo iz orgulja rečima: nežna zavijajuća nota. Šaka ili ruka stvarale bi očiglednu disonancu."
     "Portir je možda bio na smrt preplašen."
     "Čini mi se da ga ne bih osuđivao i da jeste, ali ipak ne smatram da je u toj meri nepouzdan svedok. Konačno, to nije isto kao da smo Vi ili ja otkrili telo. On je bio na svom terenu."
     "I do kakvog Vas je to zaključka dovelo?"
     "Do zaključka da sam zbunjen isto kao i policija. Neosporna činjenica jeste da je jedan čovek umro. I portir i kapelnik iz Svetog Džona rekli su da je taj čovek Majk Hauart, a i ja tako mislim. Uzmimo i to kao činjenicu. Znači, Majk Hauart je ili umro prirodnom smrću, ili je izvršio samoubistvo, ili je bio ubijen. Ako je u pitanju prirodna smrt zašto je nastupila u kapeli Trinitija, koja bi trebalo da u to vreme bude zaključana za sve koji nisu iz Koledža? Otkud to da su orgulje bile puštene u pogon? Zašto se Hauart nije srušio na jednu od klupa u kapeli, umesto što se popeo u potkrovlje gde se nalaze orgulje? Na ova pitanja čini se da nema odgovora tako da prirodna smrt izgleda nemoguća. Video sam Hauarta nekoliko časova pre no što je umro i nisam primetio na njemu nikakve fizičke znake bolesti."
     "A mentalne?"
     "Bio je uznemiren, ozbiljno uznemiren."
     "U toj meri da se samoubistvo nameće kao mogućnost?"
     "Ukinuli su mu subvencije za jedno istraživanje. Bio je ljut zbog toga. Smatrao je da mu se svete."
     "Paranoja?"
     "Na izvestan način, da. Bio je uveren da je došao do velikog otkrića - da je uhvatio jasne signale s jedne komete."
     "To bez sumnje zvuči kao da je dobro zabrazdio. Samo što ne rešava problem ukočenog tela i jedne jedine pritisnute dirke na orguljama."
     Isak Njutn zastade na trenutak kao da mu je nova misao pala na pamet.
     "Dajem peni za novu misao", reče konačno Federstoun smešeći se.
     "Na neki način i jeste nova. Postoji objašnjenje za činjenicu što je bila pritisnuta samo jedna dirka na orguljama. Ako se dirka pritisne, a zatim se nastali otvor ispuni plastelinom."
     "Onda bi plastelin trebalo da bude tamo."
     "A šta ako umesto plastelina upotrebite neku smrznutu materiju koja se postepeno topi ili, još bolje, isparava u roku od jednog sata? Siguran sam da biste u svakom priručniku za hemiju pronašli neku takvu materiju."
     "Ali za to je potreban osoben um."
     "Da, krajnje osoben um", složi se Isak Njutn. "Ali ako dopuštate da je taj osobeni um želeo da privuče pažnju sveta na svoju vlastitu smrt, a ja mislim da samoubice to nekada čine, onda teško da je mogao smisliti bolji način. Ova stvar će se naći na prvim stranama, zar i Vi ne mislite tako?"
     Federstoun se neprijatno isceri.
     "Mislim da verovatno hoće. Naročito za vreme istrage. Kada će to biti? Možda ću doći."
     "Jaš ne znam, ali obavestiću Vas."
     "A šta je s mogućnošću da je posredi ubistvo? Vi teško da išta znate o tome? Mislim na njegov privatni život."
     "U stvari, mogao bi postojati motiv za ubistvo. Znate, došao sam da porazgovaram s Vama o tome jer sam smatrao da još neko sem mene treba da zna. Ne želim da Vas dovedem u neugodnu situaciju, ali bićete sasvim sigurni ako ono što Vam budem kazao zadržite za sebe. Nevolja je u tome što ja vrlo verovatno neću biti u stanju da tu stvar zadržim za sebe, jer će ona veoma brzo izbiti na videlo."
     "Navikli smo da imamo posla s opasnim životinjama ovde", reče Federstoun, namignuvši svojim plavim očima.
     "Talasna dužina signala, onih koje je otkrio Majk Hauart, bila je veoma dugačka, suviše dugačka da bi prodrli kroz jonosferu, što znači da bi signale emitovane s nekog satelita bilo nemoguće detektovati bilo kojom vrstom opreme sa Zemlje. Čim mi je Hauart spomenuo talasnu dužinu palo mi je na um da bi to moglo predstavljati pravu stvar s vojne tačke gledanja. Jedan satelit mogao bi da izdaje uputstva ostalima, a jedini način na koji bi neprijatelj mogao da sazna za to jeste prisluškivanje satelita. Možda je Hauart upravo na tako nešto nabasao, sasvim slučajno. I tako se spopleo o jednu važnu vojnu tajnu."
     "Planiranje raketa u svemiru? Nisam čuo za tako nešto."
     "Takve stvari se sve vreme, prikriveno, odvijaju. Svake godine ima toga sve više."
     "Ali zašto bi jedna takva ideja trebalo da predstavlja tajnu? Mislio sam da je za ljude koji igraju tu igru tako nešto očigledno."
     "Veoma duge talasne dužine teško je proizvesti bez glomazne opreme, suviše glamazne za satelite u narmalnim uslovima. Ali neko je možda otkrio kako da ih emituje s lakom opremom. Tajnu bi predstavljalo postojanje takve opreme, jer, razume se, ako znate da je nešto moguće mnogo je lakše da i sami to pronađete..."
     "...nego ako ne znate da je moguće? Shvatam."
     "Događa se da kada pogrešno smatrate da je nešto nemoguće teško dolazite do rezultata", klimnu Isak Njutn. "Moguće je da je Majk Hauart, uhvativši svoje signale za koje je pretpostavljao da potiču s komete, u stvari, naleteo na važnu vojnu tajnu. Neko je mogao pomisliti da je neophodno saseći stvar u korenu, naročito pošto sam nagovestio da ga u izvesnoj meri podržavam."
     "I to je izvedeno tako da izgleda kao groteskno samoubistvo? Ali zar nije bilo očigledno da će to privući svačiju pažnju?"
     "Na telo kod orgulja. Na slabi zavijajući zvuk orgulja. Na kapelu Trinitija. Na beznačajne stvari."
     "Čak i da je tako, zar ipak ne bi bilo bolje, i mnogo jednostavnije, upriličiti saobraćajnu nesreću?"
     "Za Vas i za mene Federstoune bilo bi. Ali umovi ljudi iz odreda za akciju pri svetskim obaveštajnim agencijama ne funkcionišu kao naši. Sigurno se sećate bugarskog kišobrana s otrovanim vrhom?"

     Isak Njutn je poslednji deo razgovora koji je vodio s Federstounom shvatio dosta ozbiljno tako da mu je bilo milo što je, poslušavši svoj instinkt; izvukao Frensis Haroldsen iz Kembridža i sklonio je s vidika onih kojima je mrak pao na oči. Situaciju je u toj meri ozbiljno shvatao da mu je palo na um kako ne želi da bude proboden kišobranom u Ulici Triniti, na Velikom trgu ili u zajedničkoj odaji kolega.
     Vrativši se sa veterinarskog fakulteta do svojih kola kod Kevendiša, prvo je proverio da li je Skrudži ostavio ključeve u odeljku za rukavice i da li je kutija sa dokumentima nestala iz prtljažnika. Pošto je bio sumnjičav proveo je pet minuta pregledavajući i sama kola, kako bi se uverio da ni Klemperdaun niti neko drugi nije petljao oko njih.
     Umesto da odmah skrene nadesno, na Medinglej-Roud koji je vodio prema koledžima, on je prošao kroz Koton do raskrsnice M11 sa Barton-Roudom. Dospevši na auto-put koji je vodio na sever on siđe sa njega na istočnom izlazu prema Miltonu, vozeći Mercedes brzinom koju bi u normalnim uslovima smatrao za nepromišljenu, kako bi se uverio da se niko iza njega ne ponaša na isti način. Zadovoljan zbog činjenice da ga niko ne prati, on kod Miltona ponovo skrenu nadesno na put koji je spajao Stretam i Eli. Bilo je tačno šest i petnaest kada se u Eliju parkirao ispred hotela Jagnje, u kome je rezervisao sobu za tu noć.
     Razmišljajući tokom večere za malim stolom u uglu trpezarije hotela, nadao se da Federstouna nije uplašio ni upola onoliko koliko je uplašio sam sebe. Ali osećao je strašnu potrebu da se nekom poveri, a nikog boljeg nije znao. Čovek koji je u stanju da iziđe na kraj s lavovima i tigrovima uz pomać puške sa sredstvima za umirenje sigurno bi bio u stanju i da se uhvati ukoštac sa Bugarima ili bilo čim drugim.
     Misli Isaka Njutna vratiše se na ručak s Frensis Haroldsen, na poslednji deo razgovora, na njegovu opasku o reaktoru OKLO u Gabonu. Prvobitno otkriće velike koncentracije proizvoda fisije u stenama starim dve hiljade godina, do koga su došli francuski nuklearni naučnici, iskusni naučnici iz celog sveta kakvi su on i Kurt Valdhajm, dočekali su sa skepsom, jer se pretpostavlja da u prirodnim uslovima neutronski otrovi neće dozvoliti da dođe do kritične situacije u kojoj je moguća fizija, čak i u slučaju rude bogate uranijumom, pa čak i kada je u pitanju velika koncentracija U-235 stara dve milijarde godina. Ipak, Francuzi su pokazali da su u pravu, ostavivši nerešen problem neutronskih otrova.
     Do razrešenja je došlo kada je jedan američki paleontolog posetio mesto na kome se nalazi reaktor OKLO. Zapazio je da se tamo gde je bila naročito jaka koncentracija uranijuma nalaze fosili bakterijskih kolonija. Postoje bakterije, do tada nepoznate naučnicima, koje su u stanju da talože uranijum u vodi i sprečavaju njegovo rastvaranje, tako što oko sebe grade opnu od uranijuma, kao što, opet, neke druge bakterije izazivaju taloženje kalcijum-karbonata i stvaranje struktura poznatih kao stromatoliti. Ova dva procesa su slična, izuzev što kada jedna kolonija bakterija postane dovoljno velika da može obrazovati dovoljno veliku koncentraciju uranijuma, onda od toga nastaje biološki nuklearni reaktor u kome ugljenik iz sastava bakterija ima ulogu moderatora reaktora. Amerikanac je otkrio jedan izuzetan primer kolonije kojoj je bilo potrebno samo da promeni oblik pa da dostigne kritičnu tačku. Ovo otkriće pokazalo je da bakterijski reaktor kontroliše svoju stabilnost jednostavnim podešavanjem vlastitog oblika. Stoga je neminovno da bakterija mora biti sposobna da podnese ogromne količine zračenja, i to je predviđanje trijumfalno potvrđeno kada je pronađena živa i zdrava bakterija unutar reaktora koji su napravili ljudi. Problem OKLO-a je tako bio rešen.
     Isaku Njutnu je postalo jasno već pri kraju razgovora s Frensis Haroldsen, vođenog za vreme ručka, da bi neko slično rešenje uklonilo problem toplote unutar kometa. Komete su ostajale tople uz pomoć bakterijskih nuklearnih reaktora, što je predstavljalo dokaz da unutar kometa mora postojati život. Isak Njutn je uveravao sam sebe da to predstavlja veliki korak ka ideji da su komete, čak, mogle da pruže utočište razumnom životu. Tako se, po njegovom mišljenju, verovatnoća da je Hauartova teorija tačna sada dramatično povećala - u poređenju s njegovom vlastitom prvobitnom procenom.
     Pre no što je te noći iscrpljen pao u krevet, Isak Njutn je telefonirao Valdhajmu u Ženevu. Minut kasnije već je razgovarao s Frensis Margaret. U glavi mu je bučalo dok je slušao poletnu bujicu njenih reči, a poslednja misao pre no što je utonuo u san bila mu je šta će on ovde. Zašto i sam nije u Ženevi, na skijanju za vikend, bez ikakvih briga, na skijanju s Frensis Margaret? Umesto toga on se namerno izlaže predstojećoj lavini, iako je svakoj razumnoj osobi jasno da su u pitanju časovi ili dani kada će se ona sručiti niz planinu i poneti ga - najverovatnije u propast. Zašto?









17.
     Pošto se dobro ispavao u hotelu Jagnje, ne sišavši na doručak sve do negde devet sati, Isak Njutn je zakasnio u Laboratoriju. Tamo ga je već čekao Bolton, profesor geostrofike. Čim su se našli u kancelariji Isaka Njutna, Bolton odmah pređe na stvar.
     "Da li biste mogli danas da se uselite u kuću?"
     "Mislio sam da ste rekli krajem nedelje."
     "To je bilo pre no što su mi moji doušnici najavili skori Skabijev dolazak. Ja se, razume se, kupim odavde. Ovog jutra. Ako se danas smestite u kuću izgledaće uverljivo, shvatate - moći ću na to da se pozovem ako neko počne da mi postavlja pitanja."
     "U stvari, biće mi drago da se preselim. Možda danas popodne?"
     "Naložio sam ženi koja mi sprema da sve stvari pošalje u perionicu, tako da će biti malo kuso dok čaršavi i peškiri ne stignu. Šta mislite, da li biste mogli da ponesete nešto iz Koledža? Pretpostavljam da ne bi imali ništa protiv. Uzgred budi rečeno, primetio sam da ste dobili krtice. Skrenuo bih pažnju Univerzitetu na to, inače će preplaviti celu oblast."
     "Pribeležiću."
     "Još nešto. Da li biste mogli da mi pozajmite sadržinu Vaše priručne blagajne? Dok Skabi ne ode. Daću Vam, razume se, potvrdu."
     "U čemu je nevolja?"
     "Pa, sva odeljenja to rade. Priručne blagajne kruže tako da svako mesto koje on poseti bude dobro navatirano. A kada ode, povlačimo novac."
     "Zar niste mogli da iskoristite ček koji sam Vam juče dao?"
     "Već sam ga pretvorio u nemačke marke. Izvesno je da će marka dobro stajati naredna tri meseca."
     "Marža?"
     "Slaba vajda od nje, ako se na to oslonite imate šanse da izgubite. Ako se spusti za dva-tri feninga, propali ste."
     "Kako Vam je uspelo da zamenite avionske karte? Zar te EJPEKS-ove povlastice ne moraju da se rezervišu tri nedelje unapred?"
     "Oh, ne bi trebalo nikada tako da radite. Mogu Vam dati adresu u Londonu gde karte kupuju na veliko. Ne znam tačno kako to izvode, ali potrebno je samo da se pojavite s novcem u ruci i sledećeg trenutka već ste napolju s kartom za bilo koje mesto na svetu u džepu. Razume se, predstavlja gnjavažu ići u London, ali ja pošaljem sekretaricu. Ona me sačeka na aerodromu. Pa, dobro, čim pokupim Vašu priručnu blagajnu, odoh. Kalifornijo, evo me."
     "Bojim se da u njoj nema mnogo novca."
     "Ne brinite, svaki novčić je od koristi. Mogu zatražiti od astronoma. Čini se da oni uvek imaju dovoljno - verovatno zato što uvek negde putuju. Oh, da, treba da Vas upozorim: ako momci iz ureda za porez počnu da guraju nos oko kuće, da sam na Vašem mestu rekao bih im da sam stranac, inače će se smesta okomiti na Vas. Obično dalaze nedeljom kada pretpostavljaju da su ljudi kod kuće."

     "Inspektor Grant i detektiv-narednik Forsajt", najavi gospođa Ganter jedan sat kasnije. Inspektor Grant je bio u policijskoj uniformi, imao je gustu sedu kosu i oko pedeset godina. Detektiv-narednik Forsajt nosio je običnu odeću; bio je to suvonjav momak otprilike istih godina kao Isak Njutn.
     "Inspektore Grante!" uzviknu Isak Njutn ustavši od stola kako bi se rukovao, "i naredniče Forsajte!" Okrenuvši se zatim ka gospođi Ganter, on upita:
     "Da li je pronađen nalog za pretres o kome sam se juče raspitivao?"
     "Još nije, profesore."
     "Možda bih ja mogao da to rasvetlim, profesore", reče inspektor izvadivši list papira iz velikog koverta koji je nosio zajedno sa svojom beležnicom. "Evo ga ovde", dodade on, "za Vašu dokumentaciju."
     Isak Njutn stade pomno da ispituje papir, što je potrajalo, a zatim reče:
     "Hoćete i ovo odložiti u fasciklu, gospođo Ganter."
     "I da završimo s formalnostima, gospodo, da li biste bili tako ljubazni da mi pokažete svoje isprave?"
     "Svakako, profesore, morate biti obazrivi", klimnu Grant dok je vadio legimitaciju s fotografijom. Detektiv-narednik bio je malo sporiji, očigledno iznenađen ovim zahtevom.
     "Pa, pošto moramo biti obazrivi, da li biste, gospođo Ganter, napravili fotokopije ovih isprava i stavili ih u fasciklu zajedno s nalogom za pretres. Pretpostavljam da Vi, gospodo, nemate ništa protiv?"
     Detektiv-narednik je u prvi mah hteo nešto da kaže, ali je odustao.
     "Profesore, svratili smo da Vas upitamo da li ćete nam pomoći u istrazi", poče Grant.
     "U vezi sa smrću dr Hauarta?"
     "Da, to istražujemo, razume se."
     "Pre no što zaključimo pitanje naloga za pretres", reče Isak Njutn poslovnim tonom, "možda biste želeli da mi objasnite, inspektore, kako je došlo do toga da su Vaši ljudi ušli u kancelariju dr Hauarta i iz nje izneli papire i predmete, pre no što su pokazali nalog za pretres."
     "Imali su naređenje da ga Vama predaju, profesore. Ali Vi niste bili ovde."
     "Mogli su da ga povere na čuvanje nekom članu mog osoblja, mojoj sekretarici ili da ga, čak, ostave ovde, na mom stolu. Pored toga, čini mi se da su vrata kancelarije namerno izlepljena kako ne bismo shvatili da su materijali bespravno uklonjeni."
     "Samo se trudimo da obavimo jedan težak i zbunjujući posao, profesore", odvrati Grant.
     "Cenim to, inspektore. Pitanje je samo da li su svi na isti način motivisani?"
     "Nadamo se da ćete Vi biti, profesore Njutne", upade detektiv-narednik.
     "Kao prvo, trebalo bi da Vam kažem, profesore, da je istražitelj zakazao istražni postupak, kako bi se utvrdio uzrok smrti, za narednu sredu, mada je takođe moguće da ćemo tražiti da se postupak odgodi u zavisnosti od toga dokle budemo stigli s istragom. Uz Vašu pomoć nadam se da ćemo krenuti."
     "Moja pomoć je ograničena, jer sam Hauarta sreo samo jedanput i tada smo razgovarali samo o stvarima koje su vezane isključivo za nauku. Moja pomoć takođe je ograničena i činjenicom da sam svega četiri dana u ovoj kancelariji."
     "Znači mogli biste da kažete da je brana popustila upravo po Vašem dolasku?"
     "Na nesreću, tako je."
     "Za vreme Vašeg razgovora s njim da li je išta u njegovom ponašanju nagoveštavalo da bi mogao izvršiti samoubistvo?"
     "Da ste mi to pitanje postavili neposredno posle tog razgovora, sigurno bih odgovorio ne."
     "Ali sada ste promenili mišljenje?"
     "Do izvesnih granica, da."
     "Zašto?"
     "Da ste me pitali o njegovoj mentalnoj stabilnosti umesto o samoubistvu, izrazio bih svoje sumnje. Patio je od takozvane manije gonjenja. Mislim da će moje mišljenje verovatno potvrditi i drugi koji su ga mnogo bolje poznavali. Ali rekavši to, moram da dodam da je, prema mom sudu, mom naučnom sudu, Hauart i bio u izvesnoj meri progonjen. Pretpostavljam da se ostali možda neće sa mnom složiti u tom pogledu. Meni se, inspektore, čini da je nevolja u tome što kada postavite pitanje o samoubistvu Vi postavljate pitanje na koje je gotovo nemoguće odgovoriti."
     "Ne pratim Vas, gospodine."
     "Pa, Vi od mene tražite da Vam iznesem svoje mišljenje o stanju tuđeg uma, a kako očigledno nisam ta druga osoba ja ne mogu da oblikujem odgovarajući sud. Znam da bih ja jednostavno učinio nešto drugo, da je Istraživačko veće raskinulo moj ugovor, osim, razume se, ako ne bih smislio način da se borim protiv te odluke. Ja se ne bih bez prestanka samo žalio."
     "A Hauart je to činio?"
     "Očigledno da jeste."
     "Shvatam. A sada ću Vam postaviti nekoliko ličnih pitanja, ako nemate ništa protiv. Da li ste Vi britanski građanin, profesore?"
     "Da. Tehnički rečeno, ja sam britanski građanin s prebivalištem u inostranstvu."
     "Ali sada ste ovde."
     "Potrebno je izvesno vreme da se promeni status. Nisu svi brzi kao Vi, inspektore."
     "I juče ujutro sam bio vrlo brz, profesore. U stvari, stigao sam pred Vaše odaje u Trinitiju oko devet i petnaest ujutro, otprilike. Zatim sam nekoliko puta pokušao da Vam telefoniram i ovde i u Triniti. Izgleda da Vas nigde nije bilo celog jutra i tokom ranog poslepodneva. Da li biste imali nešto protiv da mi kažete šta se dogodilo od vremena kada ste se poslednji put videli s mojim ljudima? Oko dva i trideset juče ujutro."
     "Imao sam nameru da se preko vikenda vratim u Švajcarsku - tamo me još čekaju neki nezavršeni poslovi - ali s obzirom na događaje, inspektore, bilo je očigledno da ću taj put morati da otkažem - ili da ću morati da pošaljem nekog drugog da me zameni. U pitanju su, znate, naučne stvari, koje je bolje poslati preko nekog kompetentnog fizičara nego jednostavno poveriti pošti. Inače ne bih ni pomišljao da odmah putujem."
     "I koga ste odabrali da putuje umesto Vas?"
     "Jednog od demonstratora iz ovdašnje Laboratorije."
     "A to je?"
     "Ne bih želeo da budem nepristojan, inspektore ali čini mi se da su Vaša pitanja pomalo nevažna. Ali, ako Vas baš zanima, ta osoba je gospođica Frensis Haroldsen."
     "Da li je dugo poznajete, gospodine?"
     "Duže nego što će moje strpljenje verovatno potrajati, inspektore. Mislio sam da ispitujete Hauartovu smrt, a ne moje privatne stvari."
     "Da to nije, možda, mlada dama koja je bila u Vašim odajama kada su moji ljudi juče ujutro došli?"
     "Ako mislite onda kada smo naprasno bili izbačeni iz kreveta, odgovor je da."
     "Ali Vi je ne poznajete dugo?" nastavi inspektor Grant čeličnom upornošću, neophodnom u njegovom poslu.
     "Možete zapisati u svoju beležnicu da je to bilo poverenje na prvi pogled."
     "Šta se dogodilo kada ste se Vi i mlada dama vratili u Vaše odaje u dva i trideset ujutro?"
     "Zaključili smo da je bilo dovoljno što su nas jednom digli iz kreveta. Da li ste oženjeni, inspektore? Ne želim da zaprepastim ni Vas ni ovde prisutnog detektiva-narednika Forsajta. Uzgred budi rečeno, kako izgovarate svoje ime, naredniče? Sa j ili sa i, kao što to čine Forsaiti iz Lesteršira? Nadam se da ste shvatili šta sam želeo da kažem, gospodo."
     "Znam da ovo može izgledati pomalo lično; ali mi ovde imamo posla s jednom ozbiljnom stvari. Ili Vi, možda, ne mislite tako, gospodine?"
     "Da je postojala bilo kakva mogućnost da se spase Hauartov život, kao na primer da je Istraživačko veće moglo da obnovi njegov ugovor, to bi onda bila ozbiljna stvar. Ali bojim se da je za to kasno. Drugim rečima, sama smrt jeste ozbiljna stvar; ali posledica smrti je fait accompli."
     Inspektor Grant ne dozvoli da ga omete ovaj filozofski odgovor. "Da li biste nam objasnili šta ste radili između dva i trideset i devet i petnaest ujutro, gospodine? Ako ne želite ne morate odgovoriti, ali to bi moglo kasnije da nam olakša stvari."
     "U interesu olakšavanja predstojećeg razvoja događaja, mlada dama i ja napustili smo koledž Triniti. Izvesno vreme proveli smo u šetnji, a zatim smo iznenada odlučili da se odvezemo do nekog motela. Izvezli smo moja kola s parkirališta u Džizus-Lejnu a zatim smo upravo to i učinili - odvezli smo se do motela."
     "Kog motela, gospodine?"
     "Mesta koje pripada Ledbrokovom lancu na putu između Londona i Njumarketa. Nalazi se na neke dve milje prema Njumarketu od Kraljevskog psa u Siks Majl-Botomu."#
     "Da, znam na koji motel mislite. Ima i drugih koji su bliži Kembridžu, gospodine. Zašto ste izabrali baš taj?"
     "Pa, ranije te noći bili smo na večeri kod Babrahama i pretpostavljam da smo iz Kembridža krenuli na istu stranu kao i prethodnog puta. Znate, inspektore, to s Hauartom bilo je dosta strašno, i mlada dama je bila prilično uzbuđena. Tako da nismo baš bili sposobni da mislimo na to koliko je koji motel udaljen. Ja ionako ni za polovinu tih motela nisam čuo."
     "Koliko znam, dr Hauart je imao kolibu u tom pravcu", reče Grant onako uz put.
     "Što se toga tiče, tu ste Vi u prednosti, inspektore. Bili ste u prilici da pregledate njegove papire."
     Gospođa Ganter se pojavi na vratima rekavši:
     "Zvali ste me, profesore?"
     "Jesam. Završili smo naš razgovor, gospođo Ganter. Da li ste spremili isprave ove gospode. Trebaće im, znate."
     "Oh, da. Evo ih."
     "Dobro. Pa, inspektore, evo Vaših legitimacija. Nadam se da Vam je ovaj razgovor pružio bar onoliko obaveštenja koliko je meni."
     "Još nismo završili, profesore, ako nemate ništa protiv."
     "U stvari, imam. Tražili ste mali prst, a uzeli ste celu šaku. Pazite kako silazite. Ako bi kojim slučajem detektiv-narednik ovde pao i slomio vrat, to bi bila ozbiljna stvar."

     "Tako, gospođo Ganter", reče Isak Njutn pošto je ispratio dvojicu posetilaca, "odoše dva nesrećnika."
     "Meni nisu izgledali nesrećni."
     "To je zato što ne možete da im zavirite u unutrašnjost duše."
     "Ne, ne mogu i sumnjam da želim."
     "Koliko je profesor Bolton uzeo iz priručne kase?"
     "Dvadeset funti."
     "Da li je ostavio priznanicu?"
     "Da, ali ona vredi koliko i upotrebljena vozna karta, ako mene pitate."
     Isak Njutn izvadi dve novčanice od po deset funti iz svog novčanika rekavši:
     "Zamenite ih ovima."
     "Ali, profesore, ne treba da dajete vlastiti novac!" uzviknu gospođa Ganter svojim prestravljenim škotskim glasom.
     "Gospođo Ganter, počinjete da mi se sviđate. Recite mi, da li ste primetili išta neobično u vezi sa detektivom-narednikom?"
     "Samo to da je sve vreme zurio unaokolo. Pretpostavljam da su izvežbani za to", odvrati sekretarica.
     "Nevolja je u tome šta nisam uspeo da saznam da li svoje ime izgovara sa j ili sa i - odnosno kako ga uopšte izgovara. Da li ste poznavalac Šerloka Holmsa, gospođo Ganter? Ako jeste, setićete se njegovog saveta: nikada ne sedaj u prvi taksi, niti u drugi. Ali u nevino vreme Holmsa i Votsona smatralo se sigurnim ući u treći taksi."
     "Sećam se da je bilo nešto tako, profesore."
     "Pa, gospođo Ganter, želeo bih i sam da Vam dam jedan mali savet. Kada dva muškarca uđu u Vašu kancelariju, jedan krupan i važan, i drugi koji nije tako važan, jedan koji govori, a drugi koji ne govori, posmatrajte malog momka. Inače ćete završiti s vodom u ušima. A naročito ako čovek tvrdi da je iz policije - što može ali i ne mora da bude tačno. Ili jedan može da bude iz policije, a drugi ne. Pratite li me, gospođo Ganter?"









18.
     "Bili ste u pravu, profesore", uzviknu gospođa Ganter sledećeg jutra, "nešto nije bilo u redu s onom dvojicom."
     "Kako ste došli do tog zaključka, gospođo Ganter?"
     "Neko je kopao po koncelariji noćas."
     Isak Njutn pogleda unaokolo po sekretarskoj sobi, a zatim i po svojoj.
     "Čini se da je sve na svom mestu", slegnu on ramenima.
     "Ali nije. Znam da nije. Nestala je i legitimacija."
     Gospođa Ganter podiže jednu fasciklu sa svog stola, rekavši:
     "Pogledajte, inspektorova je ovde, kao i nalog za pretres, ali legitimacije detektiva-narednika nema."
     "Da li ste sigurni da ste je tu ostavili?"
     "Mislite li da bulaznim?"
     "To se nikada ne bih usudio da kažem, gospođo Ganter. Da li je još nešto nestalo?"
     "Koliko mi je poznato, nije. Ali dokumenta su ispremeštana. Pogledajte ovamo, profesore."
     Gospođa Ganter ode do ormana sa dokumentima i pokaza na jednu određenu ladicu, koja je Isaku Njutnu izgledala savršeno uredna.
     "Ništa ne primećujem", on ponovo slegnu ramenima.
     "Sigurno da ne primećujete, jer niste navikli da obraćate pažnju na takve stvari, a možda ni nemate oko za to. Ali dokumenta su u neredu."
     "Da li je isti slučaj sa svim ladicama?"
     "Ne, neke su nedirnute. Sitnica ili dve su ispremeštane, ali sem ove ladice, ostalo bi teško bilo primetiti. Ali ja se sećam gde se šta nalazilo."
     "O kakvim je dokumentima reč?"
     "CERC-ovim ugovorima."
     "Među njima je i ugovor dr Hauarta?"
     "Da."
     Isak Njutn uđe u kancelariju i poče da pregleda svoj sto. Profesionalno su obavili posao, zaključi on na kraju. Neke sitnice su bile pomerene, ali to teško da bi inače primetio. Dve stranice nisu bile na svom mestu u sredini proračuna, glavni ključ za kancelarije u Laboratoriji nije bio tačno na svom mestu. Zatim, mogao je da pronađe samo jedan od dva svežnja rezervnih ključeva za mercedes.
     "Vršljali su i po mom sefu", dodade gaspođa Ganter.
     "Da li se novac još nalazi u priručnoj kasi?"
     "Da, slučaj je isti kao i s dokumentima. Stvari su pomerane. Izgleda da su tražili nešto što nisu našli. Sem te letimacije. Zašto su uzeli narednikovu, a ne inspektorovu?"
     "Zato što je inspektor Grant odista policajac, a drugi momak to nije. Na tom soi disant momku Forsajtu videlo se da je inteligentan. Primetio sam to čim sam ušao u kancelariju", odvrati Njutn. "Vidite, gospođo Ganter, imali smo njegovu fotografiju i to nije valjalo, zar ne? Taj idiot izabrao je pseudonim koji uvek koriste."
     "O čemu je tu uopšte reč, profesore?"
     "Prljav posao izbio je na videlo, gospođo Ganter, prljav posao. Bojim se da smo ih u velikoj meri izazvali. Momak je bio čvrsto uveren da je imao ono što on želi, pa je odlučio da provali u kancelariju. Gadna stvar, gospođo Ganter."
     Isak Njutn se uzdržao da ne kaže da je ono što oni žele delom pohranjeno u nekom budžaku Skrudžijevog skladišta, delom u sefu Berklijeve banke, a da se delom upravo obrađuje negde u ogromnoj kompjuterskoj Laboratoriji EVNI-ja u Ženevi.
     "Velika je stvar", reče on, "to što mi je savest sada mirna. Mirna ako se izuzmu jedna ili dve sitnice. Gospođo Ganter, da li biste mi prvo zakazali sastanak sa masterom Trinitija za danas pre podne. Kažite da je hitno. Zatim, molim Vas, telefonirajte u kancelariju predsednika. Evo vam broj. Tražite Pinga Vorvika."
     "Rekli ste Pingo?"
     "Tako je, P-i-n-g-o. Zamolite ga za sastanak, bilo bi poželjno posle naredne srede. Prvo bih želeo da sprovedem istragu u vezi s Majkom Hauartom."
     "Da, profesore, posle naredne srede", potvrdi oduševljeno gospođa Ganter. "Tokom jutra sa masterom Trinitija, a sa predsednikom posle sledeće srede."
     "Rekli ste to kao da čitate popis osuđenih na smrt, gospođo Ganter."

     Sat na kuli Edvarda III upravo je otkucavao deset i četrdeset pet kada je Isak Njutn prošao kroz glavnu kapiju Trinitija i uputio se prema severnoistočnom uglu Velikog trga gde se nalazilo obitavalište mastera. Za razliku od ostalih Koledža u Kembridžu, mastera Trinitija ne biraju kolege iz Koledža, već Kruna na predlog predsednika. Ovakva praksa imala je nekoliko važnih posledica, od kojih je većina bila korisna. Time se izbegavalo da se kolege međusobno suprotstavljaju kroz protivničke klike oko izbora novog mastera, što se suviše često događalo u ostalim Koledžima. Time se izbegavalo da pojedine kolege usmeravaju svoje karijere na duge staze kako bi jednog dana bili izabrani za mastere. To je ponekad dovodilo u Koledž i ne-kolege, a kako predsednik vlade nije žeIeo da bude ismejan zbog slabih naimenovanja, garantovalo je Koledžu mastera visokih kvaliteta. Time su se takođe potirale razlike između umetnosti i nauke i izbegavalo se spletkarenje kolega koji su težili da organizuju izbor mastera, kako se događalo na drugim mestima s vremena na vreme. Ukratko, bio je to sistem koji bi bio od koristi i u većini drugih Koledža da su ovakvi dogovori uglavnom predstavljali stvar prakse, što nije bio slučaj jer su na predsednika vlade vršeni nemogući pritisci.
     Ovaj master bio je trenutno vrlo poznat pisac romana i drama, čvrst muškarac srednje visine, oko pedeset pet godina starosti, guste sede kose i sa dubokim, jakim, rezonantnim glasom.
     "Ništa mi nemojte reći, baš ništa. Vidim Vam po očima, Njutne. Donosite loše vesti. Trebalo bi da se zovete Loše-vesti Njutn", pozdravi master Njutna pošto su ga uputili u veliku odaju na prvom spratu.
     "Kafa ili možete da izađete na kraj sa šerijem u ovo doba dana?"
     "Kafu, molim Vas."
     Master se uputi bešumno klizeći, kao da na nogama ima papuče, do bifea na kome se nalazila žarna ploča na postolju. On potpuno odsutno posegnu ka tanano izrezbarenom, svetlom metalnom loncu na postolju i ispusti krik bola.
     "Srebro!" zagrme on. "Kome je palo na pamet da napravi lonac za kafu od srebra? Slao sam ljude da mi pronađu metal otporan na toplotu, ali uvek su se vraćali praznih ruku. Pa dobro, Njutne, recite mi ono najgore. Da li je u pitanju ubistvo ili samoubistvo?"
     "Verovatno samoubistvo ali ostali će misliti da je ubistvo, jer da biste poverovali u samoubistvo morate zaviriti u tamnije vidove ljudske ličnosti, a da biste poverovali u ubistvo potrebno Vam je samo gradivo špijunskog trilera."
     "Da li ste rekli špijunskog?"
     "Jesam, i to namerno, masteru. Zbog toga sam i došao do Vas."
     "Blagi bože, ne. Špijuni u Trinitiju? A - ha! Imam ga! Ovaj špijun, taj Hauart je iz Svetog Džona, s one strane zida. Dolazi u Triniti s namerom da iskoristi naš ugled."
     "Hauart je nabasao na nešto što je možda predstavljalo dobro čuvanu tajnu, tehnološki prodor u radio-emisije koje se vrše pomoću veoma dugačkih talasa."
     "Zašto bi to trebalo da bude važno?"
     "Zato što bi to omogućilo nadziranje radio-veza između satelita koje su bile neuhvatljive iz stanica smeštenih na Zemlji. Verovatno Vam je poznato, masteru, da obe vojne supersile razmatraju mogućnosti satelitskog rata. Ne treba biti genije da bi se shvatilo kako će vladavina svemirom postati isto što je u prošlosti bila vladavina vazduhom."
     "Hoćete da kažete ako jedna strana uništi satelite druge strane to će onda biti isto kao da je uništila vazdušne snage te druge sile?"
     "Da", potvrdi Isak Njutn pijuckajući kafu. "Nije potrebno mnogo mašte pa da se iskonstruiše i te kakav slučaj - okvir za ubistvo, mislim", objasni on.
     "Ne dopada mi se kako to sve zvuči", zatutnja master. "Ali nastavite. Izdržljiv sam čovek."
     "Na primer, kao što bi to učinio neki uporan novinar, da kažemo?"
     "Njih se najviše plašim."
     "Neposredno pošto je Hauart došao do svog otkrića, Istraživačko veće raskinulo je njegov ugovor."
     "Kako im je to pošlo za rukom?"
     "Sasvim legalno. Može se reći da su imali za šta da se uhvate, ali mogli su to da učine i na drugi način."
     "Znači da ste Vi kojim slučajem neki uporan novinar, tvrdili biste da je Istraživačko veće ukinulo subvencije kako bi sprečilo Hauarta da se dalje meša. Otkud su znali šta treba da učine?"
     "Imaju svu silu komiteta - komitete levo od sebe, komitete desno od sebe, komitete koji su njihovi glasnici - sa svom silom članova naučnika."
     "Znači, neko je nešto načuo o tome i postarao se da stavi tačku. Možete ih zamisliti kako grme duž hodnika moći, zar ne?" gunđao je master zaklonivši oči šakom kao da i sam osmatra vetrovite hodnike. "Mogu da ih čujem kako izdaju neophodna naređenja", dodade on.
     "Naredni korak odnosi se na moj vlastiti položaj", nastavi Isak Njutn. "Molim Vas da ovo što ću vam reći shvatite kao krajnje poverljivu stvar. Nedavno sam i sam bio umešan u jednu istragu u vezi sa sigurnošću u ime predsednika vlade. To je bilo dobro poznato ministarstvu spoljnjih poslova, a bez sumnje i ostalima. Tako, kada sam se vratio u Kembridž i počeo da razmatram stvari sa Hauartom, a naročito kada sam se u izvesnoj meri zauzeo za njega, to je moglo biti shvaćeno kao znak da nailazi oluja. Bar je jedan uporan novinar mogao to tako da shvati."
     "Razumem. Znači, Hauart je bio uklonjen kako bi na Vas bilo bačeno... kako da se izrazim?"
     "Da kažemo neobično svetlo?"
     "Da li su to sve pretpostavke ili postoji i nešto što ih može podupreti?"
     "Policija je u vezi s nekim, verovatno sa M16 ili koji god broj da imaju ovih dana. Da li se policiji to dopada, ne znam."
     "Kako ste došli do tog zaključka?"
     "Hauartova kancelarija je zapečaćena, a u mojoj je izvršen pretres."
     "Zbog papira?"
     "Papira, diskova, traka."
     "Da li su ih se dočepali? Još kafe?"
     "Da, molim Vas. Ne, nisu ih se dočepali."
     Master još jednom otapka do bifea s užarenom pločom i srebrnim loncem za kafu. Kako je tu radnju očigledno uvek obavljao mehanički i ovog puta se začuo krik.
     "Trebalo bi stalno da nosite postavljene rukavice", reče mu Isak Njutn.
     "Veoma me zanima", reče master dok je tapkao nazad udaljivši se od bifea i noseći dve šolje kafe, "zašto još govorimo o našem izmišljenom, ali strašnom, upornom novinaru. Šta još imate na umu, Loše-vesti Njutne? Pretpostavljam da je još gore od ovoga."
     "Hauart je mislio da signali potiču s komete koja trenutno prolazi."
     "I unaokolo je pričao o tome?"
     "Da, vrlo glasno."
     "Znači, neko ga je uklonio kako bi ga sprečio da privlači pažnju ljudi na nešto što je, u stvari, predstavljalo krajnje tajnu vojnu operaciju. Je l' tako stvari stoje?"
     "Upravo tako bi događaje opisao taj uporni novinar."
     "OK, Loše-vesti. Ko bi trebalo da bude taj mitski ubica?"
     "Rus, Amerikanac, Bugarin, detektiv-narednik Forsajt iz Britanske obaveštajne službe, neki kolega iz Koledža. Uprite prst."
     "Stanite! Ne mogu da podnesem pominjanje Koledža. Pomislite samo šta bi nam štampa priredila!"
     "Za mene su", nastavi Isak Njutn, "sve obaveštajne agencije od iste fele, i zbog toga njihovi operativci tako lako menjaju strane. Zajednički imenitelj im je tajnost, tajnost u pogledu druge strane u istoj meri kao i u pogledu vlastite."
     "Ne pratim Vas više, Loše-vesti."
     "Pa, CIA ne bi birala sredstva da spreči Amerikance da saznaju neto o KGB, a KGB takođe ne bi birao sredstva da spreči Ruse da saznaju nešto o CIA. Svi su učlanjeni u isti sindikat. Masteru, ovde je očigledno u pitanju posao iznutra."
     "Kao da ne znam! Kao da ne znam! Štampa će nas razapeti, bez sumnje na radost određenog susednog Koledža, koji nam je i smestio celu ovu stvar i koji još uspeva da ostane po strani. Bar u javnosti, mada sam bog zna šta se događa u samom Svetom Džonu."
     Master Trinitija stade da reži poput neke opkoljene životinje. Isak Njutn se zavali u naslonjaču i ostade tako izvesno vreme slušajući ga. Zatim, promenivši način dokazivanja, reče:
     "Ali šta ako je Hauart ipak bio u pravu? Šta ako Britanska obaveštajna služba, u stvari, progoni svetlost-lutalicu? Ne bi im bilo prvi put, zar ne?"
     "Ne mogu više to da podnesem! Molim Vas, promenite temu."
     "Budimo ozbiljni, masteru, izgleda lako razgovarati o tehničkom prodoru."
     "Prodoru u šta? Te dugo-talasne signale?"
     "Tako je. Novine i javnost uslovljeni su da prihvate špijunsku robu u vezi s tajnim uređajima. Ali, u stvarnom svetu, vojska veoma retko istupi s nečim neočekivanim, ako se to uopšte ikada i dogodilo. U svim slučajevima koji su mi poznati, bilo je u pitanju vojno usavršavanje neke ideje koja je već bila dobro poznata u naučničkim krugovima - kao što je A-bomba, koja se pojavila 1945, ali koju je kao mogućnost naslutio svaki kompetentan nuklearni fizičar još 1939. Tako da me uspešno proizvođenje veoma dugačkih talasnih dužina s minijaturnom opremom, i s malo raspoložive energije, pogađa kao krajnje velik zahtev. Za veoma dugačke talasne dužine potrebno Vam je upravo suprotno - velika energija i velike razmere. Potrebno Vam je nešto veliko kao što je kometa. To je prvo!"
     "A šta je drugo?"
     "A drugo je to da ako je Hauart odista izvršio samoubistvo postoji mogućnost da to i dokažemo. Bilo bi mu potrebno da nečim pritisne dirku orgulja, nekom supstancom koja se konačno istopila ili isparila. Na klavijaturi možda još postoje neki tragovi. Mogli bismo da ispitamo klavijaturu."
     "Mogli bismo da upitamo orguljaša", dodade master i smesta se uputi ka telefonu na drugom kraju velikog salona. Trenutak kasnije već se vratio do Isaka Njutna rekavši:
     "Mladi Bejker će odmah stići. Kaže da nema mnogo vremena jer za dvadesetak minuta ima zakazanu probu hora. Ali mogli bismo da mu postavimo nekoliko pitanja pro tem."
     Hauard Bejker, orguljaš Koledža, bio je otprilike masterove visine, tridesetogodišnjak s velikom bradom koja mu je, čak i od najbližih posmatrača, skrivala crte lica.
     "Pretpostavljam da se Vas dvojica niste ranije sreli. Bejker je došao pošto ste Vi napustili Kembridž. Jeste li za šolju kafe, Hauarde?"
     "Hvala. Imam vramena samo za pola šolje."
     Master još jednom otapka do bara s užarenom pločom i srebrnim, elegantno izgraviranim loncem za kafu. Ovog puta pažljivo je uhvatio dršku lonca debelom krpom, kako Isaku Njutnu ne bi postalo jasno da je njegovo jaukanje bilo samo dobro smišljen trik.
     "Ovde prisutni Njutn želeo bi da Vam postavi nekoliko kratkih pitanja u vezi s klavijaturom orgulja", objasni master dok je tapkao nazad sa kafom.
     "Pretpostavljam da ju je policija pregledala?" upita Isak Njutn.
     "Uzduž i popreko. Svuda su prosuli prašak, proklet bio."
     "Tražili su otiske prstiju?"
     "Izgleda. Mada ne shvatam od kakve im to može biti koristi kada se ima u vidu koliko ljudi je sviralo na tim orguljama."
     "Da li ste i sami svirali? Mislim, otkako se policija uselila?"
     "Kada su završili, jesam."
     "Da li ste piimetili nešto čudno u vezi s klavijaturom? Da je bila pomalo lepljiva, na primer?"
     "Teško je to reći jer, pošto je policija obavila svoj posao, morali smo da je očistimo."
     "Očistite od praška?"
     "Da."
     "Da li se na nekim mestima jako prilepio?"
     "Jeste, na jednom mestu. Sasvim sigurno. Očistio sam ga što sam bolje mogao, ali čak i posle toga morao sam da zamolim jednog od horista da ponovo prebriše to isto mesto."
     "Sećate li se koja je to dirka bila? Hoću da kažem kakav je zvuk proizvodila ako biste je pritisli dok su orgulje uključene?"
     "Ako su podešene i pauze, kao što je bio slučaj kada su pronašli telo, čuo bi se jedan slab zvuk sličan zavijanju. Primetio sam to i stao da postavljam sebi pitanje. To sam proverio s Kentom - noćnim portirom. Potvrdio je da je to onaj isti zvuk. Gotovo se onesvestio kada sam ga pozvao da dođe i čuje, jadni momak."
     "Da li ste to pomenuli policiji?"
     "Ne, nisu me pitali. Ali nateralo me je da se zapitam."
     "Šta?"
     "Da li je dirka na neki način bila pritisnuta; ali nisam uspeo da na njoj pronađem nikakve tragove niti oštećenja tako da sam tu pomisao manje-više odagnao iz uma. Pa, moram da idem. Hvala za kafu, masteru."
     Pošto je Bejker otišao, master podiže obrve i upita:
     "Da li ste primetili?"
     "Šta?"
     "Pa, mogli ste to i sami da zapazite, zar ne? Morali ste uočiti sličnost iz profila. Bejker oblikuje bradu tako da liči na Bramsa."
     Master otapka do stola, a zatim se vrati do mesta gde je sedeo Isak Njutn, donevši neku fasciklu s isečcima iz novina i dijagramom.
     "Grafički sam prikazao broj redova koji su se pojavili u štampi o ovom slučaju. I sami se možete uveriti da se taj broj povećava. Dotičnog dana u Kembridžskim večernjim vestima pojavila se vest od dvadeset tri reda. Sledećeg dana, takođe u Vestima bilo joj je posvećeno osamdeset devet redova. Ali tada ju je prihvatila državna štampa, pa smo skočili na tri stotine četrdeset dva, zatim devet stotina sedamdeset sedam redova. To je podatak iz jutrošnjih novina. I sami možete pogoditi koliko ćemo mesta u svakim novinama zauzimati kada počne saslušavanje. Oko Koledža i kapele već se mogu videti reporteri iz Londona. Naredio sam portirima da motre na njih. Kako je u Kevendišu?"
     "Da budem iskren, nisam primetio. Pretpostavljam da ih ima unaokolo i da razgovaraju s Hauartovim drugovima. Ali Laboratorija nije ni toliko živopisna ni pagodna za slikanje kao Koledž."
     "U tome i jeste velika nevolja", klimnu master. "Suština stvari što biste Vi rekli. Svako nosi svoj krst. Da upotrebim drugu metaforu, Koledž je glineni golub za svakog raspolaživog snajperistu, a bojim se da ih ima mnogo. To me dovodi do jedne delikatne stvari koja mi sve vreme ne da mira. Dekan mi kaže da je u slučaj umešana i izvesna mlada dama. Ne bilo koja mlada dama, Loše-vesti, već jedna naročita mlada dama po imenu Frensis Haroldsen. Znate, njena slava stiže svuda pre nje."
     "Žao mi je ako sam Vam prauzrokovao neprijatnosti...", poče Isak Njutn.
     "Oh, ali moj dragi donasioče loših vesti, niste! Ono što mi ne da mira jeste mogućnost da Vi za vreme saslušanja počnete da ističete svoje veze s tom mladom damom. Razume se, Vas će pozvati da svedočite. Mogu li uticati na Vas da u prvi plan istaknete to što ste u staroj gostinskoj sobi otkriveni s tom mladom damom? Žao mi je što sam pomalo neotesan, ali ovde je ipak reč o jednoj ozbiljnoj stvari."
     "U čemu bi trebalo da je poenta, masteru?" upita Isak Njutn pokušavajući da shvati logiku tog predloga.
     "U ruci nam je ono šta bi Amerikanci nazvali igrom koja rešava meč. Jer ova scena - želeo bih da mogu da je postavim, i uz Vaše dopuštenje možda i hoću - u kojoj policija upada kod tek postavljenog profesora Kevendiša, koji odvažno prenebregava sve svete tradicije držeći se načela velikog Vila Šekspira da se 'mladi ud i pohota ne mogu razdvojiti', predstavlja priču spremnu za nedeljne popularne novine; i za nedeljne ozbiljne novine uz uglađeniji, ali ipak trajan zvuk - ne mislim na zvuk zavijanja. Ukratko, preklinjem Vas, Njutne, preklinjem Vaš zdravi razum, iako nisam pao na kolena pred Vama, da odagnate jednom za svagda ovaj tamni oblak špijunskih skandala koji šteti Vašem Koledžu, Vašoj Alma Mater koja Vas je odgojila. Da li sam bio jasan ili treba da ponovim svoju molbu?"
     "AIi trebalo bi videti kako mlada dama gleda na to, masteru. U pitanju je njen ugled."
     "Bije je glas da je veoma tvrd orah, kao što kažu Amerikanci - kako se samo rečito ti ljudi izražavaju! Pripisuju joj, čini mi se, nadahnute glasine koje su nedavno kružile Kembridžom o izvesnom dr Gotmanu, izmišljenom dobročinitelju Kingsa."
     "Stavljate me u nezgodan položaj, masteru. Uzgred budi rečeno, ko je taj dr Gotman?"
     "Različito je opisivan", odvrati master svojim zvučnim glasom, "kao postariji bibliofil, kao međunarodno poznati satir, i kao neko ko uopšte ne postoji."
     "Prilično veliki izbor."
     "Odista. U stvari, afera Gotman je takođe jedna od stvari koje nameravam da postavim na pozornicu, ako ikada stignem. Ali vratimo se na Vašu aferu..."
     "Zar nije izgledalo da će to samo izbiti na videlo? Imajući u vidu reportere koji se muvaju unaokolo..."
     "Ah, ali Vi možete da ubrzate stvar, možete Trinitiju da obezbedite pred javnošću reputaciju mocartovskog establišmenta, umesto reputacije isturenog odeljenja KGB-a."
     "Vaši razlozi su bez sumnje veoma jaki, masteru. Ali bilo bi pravedno da se to mladoj dami na neki način nadoknadi. Mislim da bi se svaka razumna osoba složila sa mnom."
     "Nadoknada?"
     "Mislio sam na izbor za kolegu Koledža."
     "Shvatam", reče master, lagano udarajući vrhovima prstiju jedne šake u vrhove prstiju druge šake. "Izbor summa cum laude."
     Zatim, pošto je izvesno vreme razmišljao o tome master, i dalje udarajući prste, jedne o druge, reče:
     "To će morati da bude izvedeno pažljivo. Kada određene starije kolege budu odsutni, na lečenju ili, na žalost, u bolnici. Ali ako njen rad zadovoljava, ne vidim zašto stvar ne bi prošla. Pod uslovom, razume se, da skandal uspe da podigne krov nad Ulicom Flit."









19.
     TAJNA DIRKE NA ORGULJAMA - UBISTVO ILI SAMOUBISTVO?

     Pošto su se naslovi poput navedenog pojavili u nedeljnoj štampi bilo je neizbežno da Koronerov sud bude prenatrpan za vreme saslušanja održanog, kao što je inspektor Grant i predvideo, u sredu, osam dana posle smrti Majka Hauarta. Reporterima nije bilo teško da doznaju okolnosti pod kojima je pronađeno Hauartovo telo. A kako Isak Njutn nije preuzeo nikakve korake da ih spreči da razgovaraju s Hauartovim saradnicima u Laboratoriji, takođe su otkrili i opštu prirodu njegovog istraživačkog rada i saznali za ugovor koji je CERC raskinuo. Takva priča je morala da svrati pozornost javnosti na sebe, pa makar je obradio i najnemaštovitiji novinar, a samo se po sebi razume da novinari kojima je poveren ovaj zadatak nisu bili najnemaštovitiji predstavnici svoje profesije.
     Zbog publiciteta koji se već pridavao ovom slučaju, zasedanje Koronerovog suda održano je u najvećoj sudnici Kembridžske većnice, prostoriji u kojoj je preovladavalo drvo - drvetom obloženi zidovi i drvene klupe. Isak Njutn, koji je stigao zajedno sa masterom Trinitija, u prolazu je čuo kako jedan službenik s ponosom u glasu kaže drugom:
     "Mogli smo deset ovakvih da napunimo."
     Bila je ispunjena, čak pretrpana. Isak Njutn i master s mukom su se progurali da drugog reda, gde su im bila rezervisana mesta koja su gledala direktno na sto za sudije:
     "Ovo će biti Koronerov trenutak slave, dan na koji je čekao čitavog života", primeti master.
     "Šta je po profesiji?"
     "Lekar, s nešto pravnog znanja, pretpostavljam. Vidim da ste brižljivo razradili plan", odvrati master, pokazavši na pozamašnu aktovku koju je Isak Njutn poneo sa sobom.
     "Pre bi se moglo reći da sam se pripremio protiv planova ostalih, nego da sam baš razradio neki vlastiti plan", odvrati Isak Njutn dok je proučavao lica po sudnici, tražeći neko poznato. Bili su prisutni Din, kapelnik Svetog Džona, gospodin Kent, noćni portir, zatim portir iz Svetog Džona, dva saradnika Majka Hauarta iz Laboratorije... i Klemperdaun. Klemperdaun je bio zadubljen u razgovor s nekim čovekom koji je ličio na advokata. Pošto su se s vremena na vreme i ostali uključivali u njihov razgovor, činilo se da je Istraživačko veće ovde imalo priličan broj svojih predstavnika.
     Narednik koji je bez okolišenja izbacio Isaka Njutna iz kreveta pojavio se opremljen papirima i jednom beležnicom. Tiho je seo, pokazavši time da je profesionalac naviknut na ovakve situacije, a zatim je postao nepokretan. Međutim, inspektor Grant nije bio među prisutnima, iz čega je Isak Njutn zaključio da je policija rešila da za sada sedi skrštenih ruku - što bi i Klemperdaunu bilo najbolje da učini, pomisli on. Bilo je očigledno da su štampa i televizija zauzele dobar deo mesta za sedenje, delimično zato što su umeli da se snađu u većini situacija, a delimično zato što su u većnicu stigli srazmerno rano.
     Isak Njutn je dozvolio da mu misli odlutaju dok je ulazio Koroner sa grupom službenika, dok je birana porota i dok je ona polagala zakletvu. Tokom protekle nedelje razgovarao je s Frensis Haroldsen služeći se telefonima u okolnim hotelima, jer je linije u Laboratoriji prisluškivala pošta prema naređenju Ministarstva unutrašnjih poslova, a na zahtev neke obaveštajne grupe pri samom Ministarstvu unutrašnjih poslova ili pri Ministarstvu spoljnih poslova, ili pri bilo čemu drugom. Moguće razgranavanje bilo je beskonačno, što je on s oduševljenjem i predočio masteru. Isaku Njutnu se to nije dopadalo, a pošto mu se nije dopadalo, vodio je dobro računa da njegovi razgovori sa Ženevom ne budu samo iz, već i u mesta koja nisu ulazila u vidokrug maštovitosti činovnika, smatrajući da je bolje biti suviše oprezan nego budalast.
     Frensis Margaret mu je rekla da Pojačavanje signala sastavljenog od tačaka i crtica postupno napreduje, a zatim ga je gotovo izludela kada mu je saopštila da je Kurt Valdhajm napravio prvi uspešan korak u rešavanju samih signala. Kada je od nje zahtevao da ga smesta obavesti o prirodi tog prvog koraka, odgovorila mu je smireno da se strpi, jer je stvar suviše složena da bi je objašnjavala preko telefona. A kako pred sobom nije imao podatke, svaki pokušaj da mu išta objasni bio bi beskoristan, dodala je Frensis Margaret, što je Isak Njutn, mada nevoljno, ipak morao da prizna kao verovatno tačno.
     Tako je protekla četiri dana proveo naprežući mozak oko toga šta je Valdhajm mogao pronaći, a to je predstavljalo razočaravajući proces koji je loše uticao na njegovo raspoloženje. Govoreći bez uvijanja, stigao je na saslušanje u vrlo rđavom raspoloženju, s nekoliko trikova u rukavu koji nisu bili smišljeni na sportskim terenima Itona - ili, tačnije, s trikovima u aktovki.
     Prvi pozvani svedok bio je gospodin Kent. Opisao je svoje jezovito pronalaženje tela u Kapeli proprativši ga gomilom nevažnih pojedinosti, dok je o samom slučaju veoma malo rekao. Zapazivši požudu s kojom su svi upijali otvorene nagoveštaje gospodina Kenta, Isak Njutn je počeo da oseća krivicu što je zanemario posao. Zatim je, šarajući pogledom, uočio jedno poznato lice - Federstounovo.
     Gospodin Kent je odmah, pošto je pronašao telo, otišao do portirske kućice kod glavne kapije iz koje je telefonirao dekanu, a ovaj je, pošto je stanovao u Koledžu, ubrzo stigao do kućice. Od tog mesta priču je preuzeo dekan. Odmah je telefonirao policiji i jednom doktoru, poznaniku. Gospodin Kent i on su se potom vratili do kapele, ali da ne bi kućicu ostavili praznu, pozvali su noćnog portira iz Svetog Džona - koji je udaljen svega nekoliko jardi - da pređe kod njih i stražari na kapiji kako bi propustio policiju kada ova stigne.
     Prvi se pojavio jedan policajac. Trebalo mu je sasvim malo vremena da shvati kako je situacija odista neobična, što je za svaku pohvalu, te da je potrebno pojačanje. Stoga je stupio u vezu sa svojim narednikom, Atkinsonom, preko džepnog radija. Posle toga stigao je narednik Atkinson, s još jednim policajcem.
     Priča je stigla do trenutka kada noćni portir iz Svetog Džona nije više mogao da obuzda svoju znatiželju. Pošto je i sam otišao do kapele, prepoznao je - ili je bar mislio da je prepoznao preminulog, izjavivši da je reč o kolegi iz njegovog Koledža, dr Hauartu. Tako je pozvan i kapelnik Svetog Džona. Kapelnik je potvrdio da je noćni portir tačno identifikovao preminulog, i kao odgovor na pitanje koje mu je postavio narednik Atkinson odvratio je da je mrtvac bio fizičar zaposlen u kevendiškoj Laboratoriji, posle čega je dekan obavestio ostale da novi glavešina kevendiške Laboratorije stanuje u Koledžu u neposrednoj blizini mesta na kome su se nalazili. Narednik Atkinson se uputio da digne Isaka Njutna iz kreveta, pa se i Isak Njutn pridružio onima u kapeli. Tako je glasila priča koja je izišla na videlo.
     Pošto je ponovo usredsredio pažnju na tekuća zbivanja, Isaku Njutnu postade jasno da mu je u ovom trenutku sve izgledalo jednostavno, ali u sudnici, na dnevnoj svetlosti, ovi potezi učiniše mu se preteranim. Suočeni sa na izgled neobjašnjivim stanjem stvari, prisutni su reagovali tako što su jednu po jednu osobu dodavali društvu, očigledno se nadajući da će neobjašnjivo, na neki način, postati objašnjivo dolaskom svake nove osobe. U vreme kada je narednik Atkinson počeo da daje iskaz, opisujući način na koji se Isak Njutn pridružio grupi, i samom Koroneru je bilo dosta. Padigavši pogled s papira na kome je pisao, Koroner reče:
     "Naredniče Atkinson, možemo li nešto da raščistimo? Do sada sam zabeležio da su bili presutni gospodin Kent, dekan iz Trinitija, kapelnik iz Svetog Džana, noćni portir iz Svetog Džona, policajci Grin i Redavej, Vi i profesor Njutn. Je li to tačno? Da li su svi na broju?"
     Narednik Atkinson je odugovlačio jedan dug trenutak, podižući i spuštajući pogled kao da mu je neprijatno.
     "Ne baš svi, gospodine", odvrati on konačno. "Bila je prisutna i jedna mlada dama."
     Svi sem Isaka Njutna i mastera Trinitija reagovali su na isti način na ovu novost. Podigli su poglede kao da su pre toga nešto pisali ili kao da su odjednom napregli pažnju, što pre toga nije bio slučaj. I mada je svako napravio tek neznatan šum, kako je taj šum bio istovetan, sudnicom se razleglo snažno zvučno pulsiranje.
     "Nije bilo potrebno mnogo, pa da iziđe na videlo. Nisam ni mislio da hoće", prošaputa master Trinitija. Bio je potreban jedan sat i pet minuta da izbije, zaključi Isak Njutn pogledavši na časovnik na zidu.
     "Možete li mi reći ime mlade dame? Kako bih zaokružio popisa, upita Koroner."
     "Nisam ga pribeležio, gospodine", odvrati narednik Atkinson, otkrivši na taj način uzrok svoje nelagodnosti. "Znate, ona je tako iznenada izišla iz spavaće sobe, upravo u trenutku kada smo se spremali da napustimo odaje profesora Njutna i vratimo se u kapelu."
     "Pun pagodak", ponovo prošaputa master.
     Isak Njutn uhvati Federstounov pogled. On tek neznatno slegnu ramenima na šta Isak Njutn odvrati podizanjem obrva. Trebalo je biti potpuno ravnodušan. Tako ostaješ gazda, uverila ga je dama o kojoj je bila reč.
     Ne želeći da dalje istražuje u tom pravcu, sud usmeri pažnju na medicinske dokaze. Lekar koji je prvi ispitao telo objasnio je da je od trenutka kada ga je dekan pozvao pa do njegovog prispeća u kapelu prošlo oko pola sata. Dotičnog je našao mrtvog, presamićenog preko klavijature orgulja. Nisu postojali nikakvi vidljivi znaci smrti, koliko je on bio u stanju da primeti kada se uzmu u obzir postojeće okolnosti i uslovi - slabo osvetljenje. Tada su napravljene fotogralije uz pomoć blica, i na dekanov odlučni zahtev, telo je uklonjeno nešto pre svitanja zbog konačnog post-mortem ispitivanja.
     Narednik Atkinson je bio zadužen da istraži sve vidove situacije koji nisu ulazili u domen lekara, a naročito da se pozabavi orguljama iz Koledža, ali je prosudio da bi se otisci prstiju na klavijaturi bolje mogli ispitati po dnevnoj svetlosti.
     Lekar, koji je bio prvi svedok što je o slučaju govorio s medicinskog stanovišta, bio je ispraćen, a na njegovo mesto došao je policijski narednik. Posle toga saslušanje se svelo na razgovor između policijskog narednika i Koronera. Isaka Njutna su sada više zanimali zaključci nego pojedinosti. Nije utvrđeno da je Hauart patio od bilo koje bolesti. U telu nije pronađeno prisustvo droge, ali mu je u krvi utvrđen izrazito visok nivo adrenalina. Što se tiče utvrđivanja tačnog vremena nastupanja smrti, policijski narednik je bio mišljenja da se to nije desilo pre pola dvanaest i ne posle jedan čas po ponoći - možda jedan čas pre nego što je gospodin Kent otkrio telo.
     "Verovatno je u pitanju pola sata", prošaputa Isak Njutn masteru Trinitija.
     "Otkud Vam to?" odvrati master.
     Bez obzira na to kakav je odgovor mogao Isak Njutn da pruži, bio je prekinut upadicom čoveka pored Klemperdauna koji je ličio na pravnika.
     "Mogu li svedoku da postavim jedno pitanje, gospodine?"
     "Razume se, gospodine Šerburne", složi se Koroner.
     "Izgleda da se poznaju. Sve ostaje u porodici", prašaputa master.
     "Može li svedok da izjavi da li je pronašao išta što bi nedvosmisleno ukazalo da je uzrok smrti ubistvo?"
     "Ne, ništa nedvosmisleno."
     "Hvala."
     Isak Njutn je bio iznenađen kada je začuo svoj sopstveni glas kako odzvanja sudnicom.
     "Pošto je, gospodine Koronere, dr Hauart bio član mog osoblja, da li bih mogao da zamolim ovaj sud da mi iziđe u susret i omogući da postavim jedno pitanje?"
     "Profesor Njutn?"
     "Da."
     "Kako još niste položili zakletvu, profesore Njutn, to će biti malo protiv propisa. Ali, dozvoljavam Vam."
     "Može li svedok da izjavi da li je pronašao išta što bi nedvosmisleno ukazalo na bilo koji određeni uzrok smrti?"
     "Ne, ni na jedan."
     "Ali dr Hauart je umro, bez ozbira na to da li je u pitanju ubistvo ili nešto drugo?"
     "Da, razume se."
     "Hvala."
     "Objava rata, prva koju sam ikada čuo", promrmlja master zadovoljno.
     Jutarnja sesija se završila. Na izlasku iz sudnice čekao je Federstoun sa samosažaljivim osmehom na svojim nagore izvijenim usnama.
     "To je bilo veoma zanimljivo - mislim na medicinski deo", reče on.
     Kada mu je Isak Njutn predstavio mastera Trinitija Federstoun klimnu.
     "Sigurno me se ne sećate, mastere, ali bio sam na Vašoj svečanosti na kraju jesenjeg roka prošle godine."
     "Predlažem da pođemo do Lodža na po veknu francuskog hleba i šunke, i na flašu ili dve piva, ako Vam to odgovaraa, odvrati Master. Federstoune, šta Vas je to zanimalo u vezi s medicinskim dokazima? Za mene su to sve bila španska sela; a mislio sam da pomalo razumem latinski. Ali način na koji su ti doktori zapetljali stvari samo me je uverio da treba da se držim što dalje od njihovih kandži", nastavio je master kada su se trojica muškaraca smestili u Lodžu i kada su se ispred svakog od njih našli obećani hleb, šunka i po srebrni vrč s pivom.
     "Pa, kao prvo, gotovo ništa nije rečeno o ukočenosti tela. Prilično su lukavo to zaobišli", poče Federstoun. "Predosećam da će popodnevna sesija biti mnogo zanimljivija. Čini mi se, Njutne, da se advokat Šerburn priprema da Vam postavi nekoliko čudnih pitanja kada se nađete na mestu za svedoke. Pripremite se za to."
     "Već jesam", reče mirno Isak Njutn.
     Razgovor je za trenutak zamro, ali Master, koji je više voleo razgovor od tišine, konačno izjavi:
     "Ništa Vam neće koristiti što proučavate to srebro, Federstoune. Iako ga u ovom Koledžu imamo toliko da bismo njime mogli da obogatimo neki rudnik, držimo ga pod ključem. Inače ga, razume se, ne bismo toliko imali."
     "Nisam razmišljao o srebru, masteru. Razmišljao sam o adrenalinu."
     "Zašto ste razmišljali o njemu?"
     "Veterinarska nauka je u velikoj senci medicine. Oni dobijaju mnogo veća finansijska sredstva za istraživanja od nas. Ali nama stoji na raspolaganju mnogo vrsta životinja za proučavanje, a oni imaju samo jednu. Ipak, treba priznati da mi ne znamo onoliko o životinjama koliko oni znaju o ljudima. Ali ima nekih stvari koje su nama poznate a njima nisu, uglavnom zato što smo mi u prilici da proučavamo životinje u divljini, a ne uvek u civilizovanim uslovima."
     "Kakve to sve veze ima s adrenalinom?"
     "Pa", reče lagano Federstoun dak je spuštao vrč, "ako životinja umre s velikom koncentracijom adrenalina u krvi, a ako je inače sve drugo u redu, znate li kako bi glasio moj zaključak? Da je umrla usled doživljenog velikog straha!"









20.
     Mada je zbog same prirode ovog slučaja proglašen za zvezdu, jutrašnje otkriće poručnika Atkinsona da se iz njegove spavaće sobe pojavila neka mlada dama bilo je dovoljno jemstvo da će se u sudnici čuti i ako neko bude ispustio iglu kada Isak Njutn zauzme mesto za svedoke i dok bude polagao dosadnu zakletvu. Koroner je, zajedljivo prenebregavajući biblijski nalog da prvo treba piti dobro vino započeo saslušavanje s izvesnim brojem jednoličnih pitanja. Koliko je dugo Isak Njutn u zemlji?
     "Oko dve nedelje."
     "Vratili ste se u Kembridž iz inostranstva?"
     "Da, iz Švajcarske."
     "Znači da pokojnika niste baš najbolje poznavali?"
     "Gotovo da ga uopšte nisam paznavao. Sreo sam ga samo jednom, tokom prvog poslepodneva koje sam proveo u Laboratoriji. Izjavio je da jedva čeka da me vidi."
     "Zbog čega?"
     "Zbog njegovih istraživanja za koja je smatrao da su ozbiljno ugrožena pošto je jedno od veća raskinulo s njim ugovor. Bio je veoma uznemiren zbog toga."
     "Koja je bila svrha njegovog razgovora s Vama?"
     "Nadao se da ću pokušati da ubedim Istraživačko veće da promeni odluku."
     "Da li ste mu Vi tako nešto predložili?"
     "Ne, nisam. Rekao sam mu da ne verujem da bi Istraživačko veće promenilo položaj u kojem se našao, što se i pokazalo kao tačno. O toj stvari sam, naime, sledećeg dana razgovarao s jednim predstavnikom Istraživačkog veća. Moje zalaganje za dr Hauarta bilo je, kao što sam i predvideo, neuspešno."
     "Do kakvih ste zaključaka došli na kraju svog razgovora sa dr Hauartom?"
     "Ohrabrio sam ga da ispita naučni materijal koji je već posedovao, umesto što se toliko trudi da prikupi još materijala. Želja za prikupljanjem što više materijala veoma je izražena kod mnogih mladih naučnika. I to u smislu da strast za prikupljanjem podataka postaje nadomestak za teži deo posla, njegovo tumačenje. Pomislio sam kako i Hauart pati od tog sindroma."
     "Kažete da je bio vrlo uzbuđen."
     "Da, krajnje uzbuđen."
     "Da li vam je palo na pamet da bi mogao izvršiti samoubistvo?"
     "Ne, nije, možda zato što sam na njegov položaj gledao iz svakadnevne perspektive, kako bi se moglo reći. Žao mi je što nisam pretpostavio tako nešto."
     "Da li biste mogli sud da obavestite, jednostavnim rečima ako je to moguće, o kakvim je naučnim pitanjima bilo reči?"
     "Hauart je verovao da je pomoću opreme na jednom od satelita uspeo da uhvati pulsirajuće signale koji potiču od jedne komete u prolazu. Bosfelove komete."
     "Možete li da objasnite izraz pulsirajući signali?"
     "Tačke i crtice."
     "Hvala. Da li Vam se to učinilo čudnim?"
     "Veoma čudnim. Kada sam mu uputio niz primedbi u vezi s tim, dr Hauart mi je pružio koherentne odgovore na moja pitanja, ali to je uobičajeno. Autori čudnih teorija obično imaju spremne odgovore na očigledne i trenutne primedbe. Inače ih niko ne bi slušao."
     "Kakve ste mu primedbe uputili?"
     "Istakao sam da signali mogu poticati s nekog drugog satelita."
     "Kako je glasio njegov odgovor?"
     U tom trenutku ih je prekinuo advokat Šerburn:
     "Znam da ćete me shvatiti, gospodine, ako sudu uputim jedan zahtev u vezi smera ispitivanja."
     "Izvolite, gospodine Šerburn?"
     "Ispitivanje vodi ka nečem što bismo, s tačke gledanja bezbednosti, mogli opisati kao osetljivu oblast. Ako se ovo ispitivanje nastavi, zamoliću da se sudnica isprazni."
     Delimično zbog neočekivane prirode Šerburnove intervencije, a delimično zbog glasnog žamora koji je izbio u sudnici, što je jednog službenika nateralo da poviče: "Tišina! Molim Vas, tišina!" Koroner je za trenutak bio zbunjen. Iskoristivši šansu koja mu se ukazala kada je žamor zamro, Isak Njutn podiže jednu fasciklu i reče:
     "Imam ovde izvode svojih razgovora sa dr Hauartom i službenikom iz Istraživačkog veća. Smem li predložiti da se umesto usmenog ispitivanja, gospodine Koronere, ovi izvodi smatraju pročitanima i unesu u sudski zapisnik?"
     "Da li su izvodi doslovni?"
     "Jesu, ovde takođe imam trake s kojih su skinuti i na kojima se mogu čuti naši glasovi."
     Isak Njutn podiže dve kasete, kojima ga je snabdela Frensis Haroldsen pošto je nedopušteno prisluškivala njegovu kancelariju, tako da su svi mogli da ih vide. Šerburn se brzo iskobeljao iz zamke u koju je upao, rekavši:
     "Predlog profesora Njutna savršeno odgovara ovoj situaciji, ako se priloženi materijal bude tretirao kao krajnje poverljiv."
     "To se podrazumeva, gospodine Šerburne. Da li imate nešto protiv, profesore Njutne?"
     "Nemam ništa protiv da se ograniči pristup ovome", odgovori Isak Njutn dok je predavao papire i kasete jednom sudskom službeniku. "Ali biće teško dati jemstvo da će nekoliko kopija koje pored ovih postoje biti moguće sakupiti i zapleniti. Ako je to uopšte u sudskoj nadležnosti?"
     "Očigledno da nije", odvrati Koroner. "Cilj ovog suda je da utvrdi uzrok smrti dr Hauarta, a ne da se meša u probleme bezbednosti, mada će sud prirodno preduzeti sve korake koji se mogu smatrati razumnim i mudrim u okviru svoje nadležnosti. Ali ni na koji način Vam ne mogu, profesore Njutne, narediti da uništite ili smatrate krajnje poverljivim vlastite papire. Tim će, očigledno, drugi morati da se pozabave."
     "I hoće", odvrati kratko Šerburn, gotovo izazvavši Isaka Njutna da poviče: "Zaveži, čoveče! Zar ne vidiš da sam sebi kopaš raku!" Više nije bilo načina da se štampa spreči da dođe do kopija razgovora s Majkom Hauartom i Klemperdaunom.
     Pošto je tok njegovog ispitivanja Šerburn prekinuo svojom upadicom, Koroner se sada usredsredio na pronalaženje Hauartovog tela i na posetu Isaka Njutna kapeli u društvu s poručnikom Atkinsonom i njegovim pratiocima.
     "Nedostaje mi ime mlade dame koja je bila u Vašem društvu, profesore Njutne", reče Koroner, s izrazom čoveka koji poseže za koprivom.
     "Ako smatrate da je to ime važno za sud, daću Vam ga", odvrati Isak Njutn. Razmislivši jedan trenutak, Koroner se nasmeši i klimnu, rekavši:
     "Možda sam pokazao samo malo suviše vulgarne znatiželje. Stoga ću preskočiti ovo pitanje, i to najviše zbog činjenice da ste se Vi kasno pojavili u kapeli tako da je Vaše svedočenje u vezi s tim manje važno od svedočenja ranijih svedoka. Ono što me odista zanima jeste da li ste Vi, kao naučnik po obrazovanju, primetili bilo šta što možda ostalima ne bi bilo očigledno."
     "Nevoljno priznajem da moje naučno obrazovanje nije bilo dovoljno da bi moglo da se uhvati ukoštac s neobičnim okolnostima date situacije. Pogrešio sam što sam suviše pažnje posvetio Hauartovom telu, a premalo klavijaturi orgulja."
     "Zbog čega?"
     "Kako bih otkrio način na koji je dirka koja je ispuštala zvuk sličan zavijanju, što ga je čuo gospodin Kent, bila pritisnuta."
     "Da li ste došli do nekog zaključka u vezi s tim?"
     "Jesam ali, bojim se, suviše kasno."
     "Bez obzira na to, sud bi voleo da mu izložite svoje mišljenje, profesore Njutn."
     "Smatram da je nemoguće da je dirku pritiskao sam leš, što smo, čini mi se, u tom trenutku svi mislili."
     "I?"
     "Smatram da je dirka morala biti nečim pričvršćena."
     "Prema tvrđenju poručnika Atkinsona, ništa nije pronađeno."
     "Znači da se materijal koji je pritiskao dirku morao ili otopiti, kao što bi bio slučaj s običnim ledom, ili ispariti, što bi se dogodilo sa suvim ledom. Trebalo je da ispitam klavijaturu kako bih pronašao tragove neke od ovih materija."
     "Materija koje su tamo namerno bile stavljene?"
     "Da."
     "Da li imate neku ideju ko ih je mogao tamo staviti."
     "Ili dr Hauart ili neka nepoznata osoba."
     "Zašto bi dr Hauart učinio tako nešto?"
     "Kako bi svima skrenuo pažnju na način na koji je umro. Lakše mi je da shvatim da neki samoubica želi da privuče pažnju na sebe nego da to želi ubica."
     Koroner je izvesno vreme razmišljao o ovoj primedbi, kao i, očigledno, svi u sudnici, u kojoj je bilo veoma tiho.
     "Kao dokaz za to koliko mi je stvari promaklo u tom trenutku", nastavi Isak Njutn, "mada sam o svemu dosta razmišljao protekle nedelje, gospodine Koroneru, navešću Vam jedan značajan podatak koji mi nije pao na pamet dok nisam čuo jutrošnja svedočenja."
     "Koji podatak?" upita Koroner napućivši usne.
     "Kada sam stigao u kapelu prečuo sam da je neko rekao kako su orgulje izazivale jezu dok su bile uključene. Mislim da je upotrebljena baš ta reč. Ali jutros niko nije pomenuo da je isključio orgulje, što me je nateralo da se zapitam da li ih je iko uopšte i isključio."
     Svi su s pažnjom iščekivali nastavak dok je Koroner pregledavao svoje beleške, da bi potom rekao:
     "U pravu ste profesore Njutn, niko to nije pomenuo. Kako ne bismo prozivali sve prethodne svedoke, smem li zamoliti osobu koja je isključila orgulje da ustane za trenutak."
     Niko nije ustao.
     "Čini se da smo naleteli na još jednu misteriju", priznade Koroner zbunjenim glasom. "Izvolite, poručniče Atkinson, želite li ponovo da svedočite?" Poručnik Atkinson je podigao ruku. A zatim je ustavši rekao:
     "Želim samo da kažem da su orgulje bile isključene kada sam nešto kasnije pregledao klavijaturu."
     "Imate li šta da kažete na ovo, profesore Njutn?"
     "Pretpostavljam da je zvuk sličan zavijanju, koji je čuo gospodin Kent, prestao pošto je supstanca koja je pritiskala određenu dirku isparila poput suvog leda, te da su se orgulje isključile nešto kasnije jer su bile povezane s vremenskim prekidačem. Vidite", nastavi Isak Njutn, "muzičari iz Koledža često uveče sviraju na orguljama. Vremenski prekidač predstavljao bi razumno rešenje jer bi inače mogle ostati uključene cele noći. Ne želim da kažem da bi bilo naročito važno i da ostanu uključene; ali onda, u normalnom poretku stvari, ni vremenski prekidač nije važan."

     Isaku Njutnu je bilo jasno da će njegovo podizanje velike dimne zavese uskoro biti narušeno, jer je nezadržljivi Šerburn ponovo bio na nogama.
     "Mada je ovo razmišljanje o dirki na orguljama bez sumnje veoma zanimljivo, voleo bih da mi sud dozvoli da svedoku postavim jedno do dva pitanja."
     "Izvolite, gospodine Šerburn."
     "Želeo bih da se vratim na mladu damu koja se pojavila iz spavaće sobe profesora Njutna. Da li je ta mlada dama član osoblja kevendiške Laboratorije?"
     "Jeste."
     "Znači saradnica dr Hauarta?"
     "Da."
     "Duži niz godina?"
     "Ne znam koliko dugo su se poznavali."
     "Ali duže od dva dana, koliko ste se poznavali Vi i mlada dama?"
     "Da, mnogo duže od toga."
     "Gospodine Šerburne, ako imate nešto važno da pitate, molim Vas da to i učinite", umeša se Koroner.
     "Želim da nagovestim sudu da je, pošto je stigao u Kembridž, učeni profesor brzo zamenio onog pokojnog kod mlade dame i da je bol koji je time nanesen pokojniku uticao na njegovu nesrećnu smrt. Stoga je za ovaj slučaj važan identitet mlade dame."
     "Šta imate na to da kažete, profesore Njutn?"
     "Samo to da će izvodi koji su sada u Vašem posedu, gospodine Koronere, pokazati da ništa slično nije pomenuto u mom razgovoru sa dr Hauartom."
     "Mogu li postaviti jaš jedno pitanje?" nastavi Šerburn, insistirajući na maloj prednosti koju je osećao da je izdejstvovao. "Profesore Njutn, do smrti dr Hauarta došlo je odista odmah po Vašem povratku u Kembridž. Da li Vam je palo na pamet da su ta dva događaja u vezi?"
     "Simultanost je očigledna", odvrati Isak Njutn, "ali ne pada mi ništa drugo na pamet do da je u pitanju slučajnost."
     "Još smatram da je ime mlade dame u prisnoj vezi s ovim slučajem", bio je uporan Šerburn.
     "Nerado se slažem s Vama, gospodine Šerburn", reče Koroner jasno naglašavajući reči, "jer pitanja koja želite da postavite sve više liče na ribarsku priču. Da je u pitanju neki jednostavan slučaj ne bih se premišljao da ih iz tog razloga odbacim. Ali pošto je sasvim jasno da slučaj nije jednostavan, smatram da ga treba razmotriti iz svih uglova. Mislim da ćemo to najlakše postići, profesore Njutn, ako ne budemo dalje vršili pritisak na Vas, već ako pozovemo mladu damu da lično svedoči. Možete li da kažete sudu gde ona stanuje?"
     "Ona se trenutna nalazi u EVNI-jevoj laboratoriji u Ženevi, gde sam i sam prethodno bio zaposlen", odvrati Isak Njutn, svestan da se iznenada našao na veoma klizavom terenu. "Nameravao sam da se tamo vratim prošlog vikenda zbog nekoliko projekata koji su u toku, ali s obzirom na iznenada iskrsle i neočekivane odgovornosti ovde u Kembridžu, smatrao sam da odlazak na put ne bi predstavljao najsrećnije rešenje. Pošto je dotična mlada dama bila voljna da lično odnese poštu u EVNI, i pošto je razne proračune i planove trebalo predati jednom određenom tamošnjem saradniku, zamolio sam mladu damu, reč je o gospođici Frensis Haroldsen, da otputuje umesto mene. Stoga će biti neophodno da se saslušanje odloži ako smatrate da i ona treba da bude pozvana kako bi odgovorila na pitanja koja ništa ne bi razjasnila, kao ni pecaroška priča gospodina Šerburna."
     "Izvolite, gospodine Šerburn?" oglasi se Koroner u znak odgovora na uzvik koji je ispustio advokat.
     "Pitam se da li bi sud mogao da bude obavešten kada je tačno gospođica Frensis Haraldsen napustila zemlju?"
     "Pre nedelju dana."
     "To znači prošle srede?"
     "Da."
     "Što će reći neposredno posle smrti dr Hauarta. Još jedna vremenska podudarnost, profesore Njutn! Ako na Vas i ne ostavlja utisak ova hronologija događaja, siguran sam da će je sud pribeležiti."
     "Nije u pitanju nikakva podudarnost, gospodine Šerburn. Poslao sam gospođicu Haroldsen smesta na put, što je pre bilo moguće, kako bih rasteretio um, uhvatio se ukoštac s ozbiljnim problemima, jer sam znao da će smrt dr Hauarta pokrenuti mnoge, koji i danas zaokupljuju pažnju ovog suda. Dozvolite da još nešto dodam. Da je bilo ičeg neobičnog što bi se mene ticalo, poslednja stvar koju bih učinio bila bi da uklonim osobu koja je mogla da mi pruži savršen alibi za celo veče i noć kada je Hauart umro. Nadam se da će sud i ovo pribeležiti."
     "To ste dobro rekli, profesore Njutne", priznade Koroner. "Imate li još šta, gospodine Šerburn?"
     "Samo još ovo, gospodine. Od svedoka smo čuli mišljenje da su radio-signali koje je pribavio pokojnik i njegova svađa s Istraživačkim većem bili uzrok stresa, a možda i ubistva. Ali do sada još nikakav sličan naučni materijal nije podnesen na uvid. Prošle srede su dva službenika iz Istraživačkog veća posetila profesora Njutna, istog onog dana, moram to naglasiti, kada je gospođica Frensis Haroldsen tako zgodno nestala u Švajcarsku. Profesoru Njutnu je predočeno da materijali do kojih se dođe uz pomoć subvencija Istraživačkog veća, mada zbog istraživačkih ciljeva ostaju u vlasništvu istraživača ili istraživačkog tela, po zakonu pripadaju samom Istraživačkom veću. Pošto su profesora Njutna upoznali s ovom činjenicom, dvojica službenika su zatražila da materijali dr Hauarta budu predati kako bi Veće moglo pravilno da oceni njihovu vrednost, ako su ikakvu uopšte i posedovali. Profesor Njutn je odbio da im iziđe u susret našavši se tako u izvesnoj meri sa supratne strane zakona. Stoga želim sada da zatražim da profesor Njutn bude zamoljen da pruži na uvid te materijale. Bio je krajnje spreman, u šta su se svi prisutni u sudnici uverili, da stavi na uvid verbalne zapise razgovora, ali uopšte nije bio spreman da omogući uvid u ovo, nazovimo ga uzročno sredstvo tragedije. Tražim, gospodine, da Isaku Njutnu bude sudski naloženo da smesta postupi po ovom zahtevu."
     "Šta imate da kažete profesore Njutn?" ponovo ga upita Koroner.
     "Samo to da se dotačni radio-signali sastoje od niza tačkica i crtica, da je veći deo zapisa nejasan usled nečeg što je poznato kao nepovoljan odnos između signala i šuma. Ako bi sudu i bio dat na uvid jedan takav zapis sumnjam da bi on mogao razrešiti ovaj slučaj, kao što to ne bi bio u stanju ni niz tačaka i crtica tipičan za emitovanje brodova na pučini. Na drugom mestu, još se nisam raspitao o pravnim vidovima polažaja vis-a-vis s Istraživačkim većem, niti je Istraživačko veće preduzelo bilo kakve korake sem usmenih poruka koje su mi preneli dvojica službenika. Kao treće, nisu me ubedili da će materijal, ako im bude predat, biti sigurno sačuvan, a ne uništen."
     "Ali sada jeste na sigurnom?" upita Koroner.
     "Da, gospodine."
     Koroner je izvesno vreme razmatrao stvar, a zatim je doneo odluku u vezi sa Šerburnovim zahtevom:
     "Prihvatam Vašu tvrdnju, profesore Njutne, da bi sudu malo pomoglo posedovanje ovih materijala u rešavanju navedenog slučaja. Ipak, činjenica da taj materijal postoji važna je za slučaj. Gospodin Šerburn je već nagovestio da taj materijal možda ni ne postoji. A to je nešto što smatram da sud mora pouzdano utvrditi. Pod normalnim okolnostima verovao bih Vam na reč, profesore Njutn, i to bi za mene bila dovoljna garancija, ali ovde smo suočeni s jednim zbunjujućim slučajem kakav još nisam imao u svojoj dugogodišnjoj karijeri. Stoga, iako nevoljno, što ćete, nadam se, razumeti, moram zatražiti da taj materijal bude stavljen sudu na uvid radi ispitivanja."
     "Smem li zatražiti da mi materijal posle toga bude vraćen?" upita Isak Njutn.
     "Materijali će, nadam se, biti vraćeni njihovom pravnom vlasniku", upade mu u reč Šerburn.
     "Zapis će pokazati da se dr Hauart odlučno protivio da Istraživačkom veću stavi na uvid rezultate do kojih je došao vlastitim naporom, bez pomoći dobijene od strane Veća", odlučno izjavi Isak Njutn. "Imajući ovo u vidu smatram svojom dužnošću da poštujem želje dr Hauarta, do krajnjih mogućih granica."
     "Poštujem Vaš način gledanja na stvari, profesore Njutn, ali ipak moram da zatražim da materijali budu dati na uvid. Da li su oni kod Vas?"
     "Ne, nisu kod mene."
     "Da li su ikada postojali? Ili su sada u Švajcarskoj?" uzviknu Šerburn.
     "Mislim da bi trebalo da razjasnim sudu koji je cilj ispitivanja od strane gospodina Šerburna, ispitivanja koje sam na izgled podnosio s više strpljenja nego što je u stvari slučaj. Cilj gospodina Šerburna, to jest cilj onih koje on predstavlja, jeste da se dočepaju materijala dr Hauarta - iz razloga koji su njima odlično poznati, a koji su umešno udaljeni od osnovnog cilja ovog suda.
     Gospodine Koroner, pitali ste me da li su materijali kod mene i ja sam odgovorio da nisu, što je tačno. Samo zato što sam shvatio da je vlasništvo nad njima sporno, deponovao sam ih kod trećeg lica valjanog ugleda. Oni su kod direktora Berklijeve banke koja se nalazi odmah iza ugla, na oko stotinu jardi odavde."

     "Pa, ko je izišao kao pobednik iz te homerske bitke?" upita master Trinitija dok su on i Isak Njutn prelazili preko Velikog trga.
     "Šerburn. Želeo je Hauartove podatke. Ili su ih, bar, njegovi pretpostavljeni želeli, po svaku cenu."
     Upravo u tom trenutku, Isak Njutn je dopustio sebi da mu neprilike sa Šerburnom skrenu pažnju sa drugih stvari te je propuštao priliku da razreši celu misteriju tako što bi otišao do kapele i ispitao način na koji su se orgulje isključivale. Za nekoliko časova više neće biti moguće na brzinu doći do dokaza.









21.
     Stražar na kapiji je očigledno bio obavešten o dolasku Isaka Njutna i o njegovom imenu.
     "Kada ugledate kuću, skrenite nalevo i naći ćete se na parkingu", objasnio je stražar.
     "Očekujete li mnogo posetilaca preko vikenda?" upita Isak Njutn.
     "U subotu će biti gužva, to jest sutra. Ali večeras nema nikog sem Vas i ministra."
     Predsednikova poljska rezidencija belasala se kroz drveće dok je Isak Njutn vozio otprilike jednu milju od ulaza, duž grmljem oivičenog puta, do stražnje strane rezidencije gde je pažljivo izabrao mesto za parkiranje gde nikome neće smetati. Rezidencija je bila sagrađena u stilu tjudorskih sudova i pomalo je podsećala na unutrašnje dvorište Kraljičinog koledža u Kembridžu - bila je kitnjastija, ali su gipsani ukrasi na fasadi bili smišljeni tako da istaknu tu sličnost.
     Izišavši iz kola s kaferom i akten-tašnom, Isak Njutn uđe kroz jednu kapiju u dvorište, a zatim od mnogobrojnih vrata izabra jedna koja su mu najviše ličila na glavni ulaz u kuću. Pošto je zazvonio, muškarac od oko trideset godina u livreji - u kratkom kaputu s poludugim peševima - otvori mu vrata.
     "Oh da, profesor Njutn? Pođite, molim Vas, ovuda, gospodine."
     Kao što to uvek biva kada sledite sobara, Isak Njutn je ubrzo izgubio orijentaciju dok su silazili niz stepeništa i išli duž hodnika, izbegavajući veće sobe koje su gledale na hodnike.
     "Da raspakujem?" upita sobar kada su stigli do njihovog odredišta, jedne umereno velike prostorije s nameštajem iz devetnaestog veka od koga je odudarao bračni krevet očigledno modernog oblika.
     "Kupatilo je s leve strane, gospodine", dodade sobar.
     Dok je Isak Njutn ispitivao pogodnosti koje je pružalo kupatilo, stigla je jedna mlada žena sa čajnikom.
     "Gorivo za vatru je pripremljeno, gospodine, treba samo da ga potpalite", primeti muškarac koji je u zapanjujuće kratkom vremenu raspremio kofer. "Ako Vam išta bude potrebno samo pozvonite."
     Njih dvoje zatim odoše ostavivši Isaka Njutna da na miru popije čaj, kako to neki kažu. Ili da smisli strategiju, kao što drugi kažu. Nadao se da je dokumenat koji je pre dva dana paslao u Čekers-Kort došao do predsednika vlade, za koga je znao da je lakom na čitanje, mada ni neko drugi, ko nije u toj meri pohlepan čitalac, ne bi mogao da odoli iskušenju i ne pročita sve što je u vezi sa čudnim stanjem stvari u Kembridžu. Ukratko, nadao se da je predsednik upućen u situaciju.
     Popivši čaj, poveo se za željom da istraži kuću. Za razliku od kembridžskih koledža, koji su ulagali veliki napor da održe uspomene na Tjudore u svojoj unutrašnjosti, ovde to nije bio slučaj. Nije bio siguran kako da opiše unutrašnjost - pretpostavljao je da je u pitanju mešavina džordžijskog i gotičkog stila, s trpezarijom koja je u njegovom umu probudila maštanja vezana za Orkanske visove Čarlsa Dikensa, s velikim portretom lorda zaštitnika koji strogim pogledom posmatra slušaoce ispod sebe.
     Pogled mu je privuklo bronzano poprsje kompozitora Gustava Malera. I to iz dva razloga: bilo je to delo Ogista Rodena; i bilo je smešteno neposredno ispred toaleta u blizini trpezarije - Isak Njutn pomisli kako je to predstavljalo rečit komentar silazne putanje bečke muzike od Betovena do Malera i posle njega. Bilo je čudno u kojoj se meri silazna putanja političkog uticaja Austrije ogledala u silaznoj putanji njene muzike. Pitao se nije li isti slučaj i s britanskom naukom?
     Iz jedne veće biblioteke put je vodio u manju.
     "Ah, ovde ste", primeti predsednik vlade kada je pronašao Isaka Njutna kako pomalo lenjo pregleda police s knjigama. Predsednik vlade krenu prvi ka manjoj biblioteci, u kojoj su se nalazile dve velike naslonjače, jedna velika kožna sofa, stereo-oprema i bar smešten u uglu.
     "Pretpostavljam da niste upoznali Godfrija, profesore Njutn", nastavi predsednik vlade.
     Sredovečni muškarac koji je ustao iz jedne od naslonjača bio je slabe konstitucije, srednje visine i sedokos: Godfri Vendover, ministar finansija.
     Dok se Isak Njutn rukovao s ministrom, predsednik vlade zahvati šaku punu oraščića iz činije na baru. Držeći u ruci dokumenat koji je Isak Njutn pre dva dana poslao ministru, predsednik vlade nastavi:
     "Zadivljujuće. Žive komete. Komete su žive zato što - dozvolite da proverim da li sam dobro razumeo - zato što se dele kada dođu u blizinu Sunca, što znači da u unutrašnjosti moraju biti tečne. A ne mogu da budu tečne iznutra sem ako u unutrašnjosti nemaju neki izvor toplote, što zvuči razumno. A jedini mogući izvor predstavlja nešto nalik na reaktor OKLO koji su prouzrokovale bakterije pre dve hiljade godina. Da li sam dobro naučio svoj katehizis, profesore Njutn?"
     "Odlično, predsedniče vlade, sem signala."
     "Oh, da, razume se. Otkrili su signal od tačaka i crtica koji dolazi s komete. Samo što ne znaju šta taj signal predstavlja."
     "Da li mogu da pogledam?" upita kancelar.
     "Svakako", odvrati Isak Njutn. "Uzgred budi rečeno, koliko u kući ima Kromvelovih portreta?"
     "Na to uvek odgovorim - pedeset sedam varijacija", reče ministar ponovo zauzevši svoje mesto u naslonjači.
     "I to je bolje od satova", branio se predsednik vlade. "Kada sam još bio prostodušan dečak poveli su me jednom na neko mesto na kome je bilo nebrojeno puno satova - mada mi se čini da su oni danas veoma vredni."
     "Danas je sve vredno što je dovoljno glupo i dovoljno staro", dodade ministar dok je otvarao dokument i počinjao da čita. Predsednik vlade zahvati još jednu šaku orašćića, rekavši:
     "Neobuzdano jedem oraščiće. Znate, našoj zemlji bi mnogo značilo kada bi ti signali mogli da se dešifruju."
     "Svestan sam toga", klimnu sarkastično Isak Njutn, "i zbog toga sam želeo da Vas zamolim da uzmete učešće u ovome, predsedniče vlade."
     "Uzmem učešća! Želite li piće? Godfri?"
     "Viski i sodu", odvrati kratko ministar ne podigavši pogled s onoga što je čitao. "I za mene", saglasi se Isak Njutn.
     "Bolje uzmite nekoliko oraščića dok ja sve ne pojedem. Kada jednom počnem da jedem oraščiće nemoguće me je zaustaviti. Pretpostavljam da je to iskonski instinkt iz pradavnih šumskih dana. Na kakvo učešće mislite?"
     "Da nam skinete one odozgo s vrata. Inače će postati prave napasti ili nešto još gore. Neko pritiska i Istraživački odbor i policiju. Sreo sam se s advokatima koji mašu dokumentima pokušavajući da se dočepaju traka i diskova sa signalima, a u mojoj kancelariji je izvršen pretres i to od strane neke od agencija, verovatno neke pod Vašom upravom, predsedniče vlade."
     "Zašto bi obaveštajnu službu zanimale komete?"
     "A zašto da ne? Bilo šta neobično da se pojavi, obaveštajna služba počinje da njuška unaokolo", primeti ministar ni ovog puta se ne potrudivši da podigne pogled s onog što je čitao.
     "Ako, kao član neke obaveštajne agencije, pomislite da signali dolaze sa satelita umesto s komete, razmotrite zaključke do kojih dolazite, predsedniče vlade", poče Isak Njutn. "Ako ste Amerikanac, pomislićete da su Rusi napravili prvi korak i želećete da saznate sve o tome. Ako ste Britanac, pomislićete kako je neko drugi napravio prvi korak i opet ćete poželeti da saznate sve o tome. To Vam liči na vrč meda i ono što on predstavlja za pčele, ili medvede, ili bilo kog. Kako sada stvari stoje, ja to veoma ozbiljno mislim, u toj meri ozbiljno da za protekle četiri noći nisam dva puta spavao na istom mestu. Krećem se nasumice jer znam da obaveštajci to ne vole. Igramo se drozda i kopca."
     "Ne shvatam vezu."
     "Kada kobac lebdi u visinama, ptice uhvati panika i one koje odlete očajnički tražeći zaklon često budu uhvaćene usred vazduha. Ali drozdovi ostaju na zemlji, na čistini, trčeći nasumice i izazivajući kopca da se obruši. Taktika nije loša, ali posle izvesnog vremena postaje zamorna."
     "Znači, želite da se usprotivim tome?"
     "Ako želite da nam pružite mogućnost da dešifrujemo signale."
     "Platiću Vam da sve odozgo potrpate u jednu veliku crnu kesu i bacite ih u more", primeti ministar ponovo ne podigavši pogled s onoga što je čitao.
     "Ti i možeš da platiš, Godfri", odvrati mu smesta predsednik vlade.
     "Možda mogu ovog časa, ali neću moći još dugo, ne pošto svi molioci zavuku ruke u ladicu."
     "Natežemo se oko budžeta", objasni predsednik vlade, zahvativši ponovo punu šaku orašćića, "svi koji mnogo troše dolaze sutra ujutro. Imaćemo ovde veće velikih potrošača, a sutra večeru. Ostaćete?"
     "Voleo bih da krenem u nedelju ujutro i želeo bih da zamolim da me neko prebaci kolima do Hitroua. Ako je to moguće, želim da ostavim moja kola ovde gde ih je teže pokvariti."
     "Ozbiljno mislite?"
     "Da, ozbiljno."
     "Dajte mi sedam dana i prikucaću mnoge od njih, od Istraživačkog veća pa naviše", reče odlučno predsednik vlade, dodavši: "Kako napreduje čitanje, Godfri?"
     "Zadivljujuće. Mogu li dobiti još jedno piće, molim Vas? Za Vaš materijal, profesore Njutne, potreban je jak lek."

     Narednog jutra, ministar je predložio da krenu u šetnju; on je to nazivao aldberijevskom turom. On i Isak Njutn provezoše se kroz mali grad Vendover.
     "Vaša porodica je odavde?" upita Isak Njutn.
     "Da, još od jedanaestog veka, mada se do sada prilično raštrkala, što je i razumljivo. A Vaša?"
     "Oh, ja sam stvorenje geologije", glasio je odgovor Isaka Njutna.
     "Zvuči veoma tajanstveno."
     "U stvari nije. Pre četiri stotine miliona godina, kada se većina britanskih ostrva nalazila pod morem, a Zapadna Evropa bila negde u blizini ekvatora, morski talog je bio crvene boje. Talog se zatim stvrdnuo i pretvorio u raznobojnu peskovitu stenu koju geolozi nazivaju devonski peščani kamen."
     "Shvatam. Da skratimo ovo ćeretanje, Vi ste iz Devonšira. Pomislio sam da ste negde odande, zbog naglaska."
     "Zatim, pre otprilike tri stotine miliona godina, jedan šiljak od granitnih stena probio se kroz crveni peskoviti kamen i to je mesto koje danas nazivamo Dartmur. Ako od Dartmura krenete prema jugozapadu, i ako Vam zapadne za oko prvih nekoliko milja pošto stignete do crvenih stena, odatle ja potičem - iz zemlje blizu Tavistoka. Moja porodica se bavi zemljoradnjom odvajkada, vekovima, pretpostavljam."
     "Šta Vaša porodica misli o tome što ste naučnik."
     "Misle da je to ludost i da iz toga neće izići ništa dobro."
     "Da li ikada odlazite tamo?"
     "Ponekada. Još sam u dovoljnoj meri Devonac da bih se potukao sa svakim ko ne bi želeo da prizna kako je to najbolja oblast u Engleskoj, a potukao bih se i sa svakim ko ne bi priznao da je Tevistok najbolji grad u Devonu."
     Parkirali su se u selu Aldberiju gde je ministar rekao:
     "Kada se vratimo iz šetnje možemo popiti po pivo i pojesti sendviče u ovdašnjem pabu. Ima otprilike četiri milje. Uzgred budi rečeno, mogli ste da mi uštedite mnogo novaca."
     "Kako?" upita Isak Njutn.
     Kada su počeli da se uspinju kroz šume ministar je nastavio:
     "Vaš predgovor za signale s komete naterao me je na razmišljanje. Počnimo od pretpostavke da grešite. Pretpostavimo da signali ne potiču s komete. Pretpostavimo da su potekli s nekog vojnog satelita. To znači da se nalazimo na početku nove ere - ere svemirskih ratova, a na tom planu Britanija ne može da se takmiči. Ali, ako ne možemo da se takmičimo, možemo bar uštedeti novac, čini mi se. Zašto da nastavimo da ga trošimo na oružje koje sve više izlazi iz upotrebe?"
     "Postoji i uobičajeni zastrašujući argument."
     "Koji postaje sve slabiji što više zaostajemo u toj trci. Razume se da stvari ne možemo promeniti preko noći. To se mora odvijati postepeno, iz godine u godinu. Ali ja mislim da uvek predstavlja prednost ako znaš u kom pravcu putuješ. Isto tako, možemo samo sedeti skrštenih ruku i pustiti super sile da spadnu na prosjački štap. Rusi su to već u velikoj meri i učinili, a kada pogledam koliki je američki javni dug ni za njih ne nalazim da ima mnogo nade."
     "Možete li se odeliti od dužničkih kriza u SAD?"
     "Može Vam se činiti da je to nemoguće, ali Švajcarska je, manje-više, uvek uspevala da se od svih odeli. Znate, zadivljujuća stvar sa međunarodnom finansijskom scenom je da je margina između solventnosti i nesolventnosti približno jednaka sumama koje se troše na naoružanje. I to svuda, u svim zemljama, sem u nekolicini, kao što su Švajcarska i Japan."
     "Znači, ako bi nestalo naoružanja, svet bi odjednom postao bogat. Jeste li to hteli da kažete?"
     "Nešto slično", klimnu ministar pošto su stigli do glavnog puta. "Ovde moramo da se okrenemo."
     "Nisam siguran da bih mogao da se složim s Vama u vezi s tim", poče Isak Njutn kada se vratiše na prvobitni pravac koji ih je duž jedne široke staze vodio dalje kroz šumu. "Ja smatram da sve zajednice potroše sve što proizvedu. Hoću da kažem, ljudi to potroše na sebe, na sebe kao pojedince ili na sebe kao celinu - ali pod celinom ne podrazumevam samo milostinju za siromašne. Ne zaboravimo da se profesori univerziteta, pa čak i ministri finansija, plaćaju iz javnog novčanika. Tako dolazimo do situacije da ništa ne ostaje za odbranu zajednica: kada ta zajednica sve potroši na samu sebe. Preostaje joj samo da se zaduži akonto buduće produktivnosti. Ali, razume se, to buduće sutra nikada ne dolazi."
     "Više bih voleo da pretpostavim da ste dokazali ono što ja kažem", usprotivi se ministar, dok je koračao duž staze. "Ako je sve u ravnoteži bez naoružanja, onda sam sklon da mislim kako bi njegovo ukidanje postavilo stvari na njihova mesta."
     "Sumnjam. Prekomerno trošenje bi se i dalje nastavilo. Brzinom munje povećalo bi se trošenje na celinu i Vi biste se jednostavno ponovo našli na početku."
     "U čemu je onda lek?"
     "U inflaciji.. Stopa inflacije mora u punoj meri da pokriva povećanje javnog duga. Možete to nazvati Njutnovim prvim zakonom."
     "To baš nije popularan lek."
     "Nije, zato što inflacija konfiskuje uloge. Ljudi koji pozajmljuju vladama jednostavno gube svoj novac."
     "Pa ipak, ceo svet upravo u ovom trenutku pada na nos kako bi kupio vrednosne papire SAD-a."
     "Jer vlada SAD tvrdi da može postići inflaciju od nula procenata u kombinaciji sa stalno rastućim dugom, što svaki švajcarski seljak shvata da predstavlja glupost. Pouka glasi, pretvorite svoj novac u švajcarske franke. U Kembridžu imamo jednog profesora koji se razume u te stvari, nekog momka po imenu Bolton. On vrlo crno gleda na budućnost", završi Isak Njutn kada su se našli na proplanku ispred jedne velike dugačke kuće sa tornjićima na grudobranu.
     "Ovde je Henri VIII držao svoje kćeri, i Meri i Elizabetu. Podigao ju je u osamnaestom veku vojvoda od Bridžvotera koji se obogatio na kanalima", objasnio je ministar. "Predstavljali su poslednju reč tehnike u to vreme. Zatim je došla železnica koja je donela propast kanalima. Na železničke šine gledalo se kao na ekvivalenat pouzdanosti. Zatim su došli automobili i avioni i od tada železnica polako propada. Često se pitam šta je sledeće na redu? A do sledećeg će doći, znate. Uvek postoji nešto i izgleda da je uvek i postojalo nešto što ljudi ne očekuju, nešto čemu se u početku smeju. Zbog toga sam se toliko zainteresovao za te Vaše signale - oni bi mogli predstavljati početak nečega."
     Kada su krenuli nazad ka pabu u Aldberiju, ministar otpoče monolog. "Po zvanju sam istoričar. Oksford. Da sam želeo mogao sam ostati tamo. Nevolja je bila u razdoblju koje sam proučavao - kasni srednji vek. Što sam više znao istoriju postajao sam sve depresivniji. To je u svakom pogledu bio svet na zalasku. Prema modernim standardima, čak je i četrnaesti vek bio već dosta strašan, što i sami možete pročitati u pismima Crnog princa. Ali u četrnaestom veku još ste imali merila ponašanja koja su bila prihvaćena, prihvaćene kodove. Toga više nema u petnaestom veku. Celokupno društveno stanje srozalo se do tačke propadanja - u Engleskoj sa ratovima ruža, razume se. Fransoa Vijon, najbolji pesnik toga doba, bio je lupež i skitnica. Nužno. Jer za njega nije postojalo ništa bolje. A već jedan vek kasnije, najveći pesnik tog doba, Šekspir, bio je poznati posetilac aristokratskih kuća. Uslovi su se iz osnova promenili tako da je Šekspir mogao da se obogati.
     Uobičajeno objašnjenje za ovu veliku promenu predstavlja otkriće Amerike", nastavi ministar. "Ne otkriće samo po sebi, već razbuktavanje mašte koje je ono donelo evropskom umu. Ali, zatim počnete sebi da postavljate pitanje zašto je Amerika otkrivena upravo onda kada je propadanje doseglo najvišu tačku."
     "Mislio sam da su Vikinzi bili tamo mnogo pre petnaestog veka", pođe za rukom Isaku Njutnu da uskoči.
     "U pitanju su bila jedno do dva usamljena putovanja, možda - Irci takođe tvrde da su otišli donde jedanput do dvaput - ali ni u jednom od ovih slučajeva nije uspostavljena čvrsta veza između Evrope i Amerike. A važna je čvrsta veza. Vi svakako znate zašto je to tako?"
     "Bojim se da ne znam."
     "Pa, ne zbog Kolumba, Vaska de Game, Drejka ili bilo kog drugog čuvenog morskog vuka. Već zbog neopevanih i neupamćenih brodograditelja. Brodovi su, razume se, još od Rimljana postojano bivali sve bolji", nastavi ministar zagrejavši se za svoju temu, "i u petnaestom veku jedan trojarbolni karak krenuo je duž atlantske obale od Lisabona do Bresta. Ali brodograditelji u oblasti Bojana prvi su dostigli kritičan nivo u tehnologiji, kritičan u onoj meri u kojoj je takav i jedan od vaših nuklearnih reaktora. Njihovi brodovi bili su u stanju da odole i najvećim atlantskim olujama.
     U početku su, razume se, mislili samo na lađe sposobne da plove duž obale Atlantika, o trgovačkom preimućstvu koje bi donosili brodovi sposobni da plove i po oluji umesto da tada traže utočište u lukama. Ali, vidite, kada je prvi brod osposobljen za tako nešto, to je značilo da je sposoban da prepliva i celi Atlantik ili Pacifik. Tako su se u roku od nekoliko godina pojavili jedan Kolumbo i jedan Magelan, a uskoro potom su i Englezi stigli u Severnu Ameriku. To je jedna od istorijskih nepravdi, jer, kako izgleda, Francuzi su bili ti koji su napravili taj neophodni prvi korak u tehnologiji, a kajmak su pobrali Španci, Portugalci i, konačno, Englezi.
     Pa, vreme je da iz ove duge priče izvedemo kratak zaključak", završi ministar. "Dok sam čitao Vaš izveštaj prožimalo me je neko neprijatno osećanje. Razmišljao sam o tim brodograditeljima iz Bajona. Oni nikako nisu mogli da predvide do čega će dovesti poboljšanja koja su oni uvodili. Pitam se, Njutne, da li ste već postali svesni mogućih posledica ovih signala. Oni bi mogli da naše moderno, rotirajuće stanje društva, trulo kakvo je bilo i društvo petnaestog veka, bace u nešto krajnje različito."









22.
     U nedeljnim novinama bilo je više teorija o 'kembridžskoj aferi' nego što ima dana u nedelji, naročito stoga što je kolebljivost porote u Koronerovom sudu od svake verovatne ideje načinila kap vode na vodenici u Ulici Flit.
     Pošto je napustio rezidenciju predsednika vlade u nedelju rano izjutra, Isaka Njutna je specijalni automobil odvezao do aerodroma Hitrou. Tamo je kupio gomilu novina, pitajući se sa crnim slutnjama šta će u njima pronaći. Uspeo je da savlada znatiželju dok se nije ukrcao u avion Britišervejza za Ženevu. Udobno se smestivši, počeo je da iščitava gomilu članaka o 'aferi' iz pera 'oštroumnog' tima Sandi Tajmsa.
     Uslišena je želja mastera Trinatija da se 'podigne krov', ali da li će master biti u celosti zadovoljan načinom na koji je to učinjeno, ostalo je kao otvoreno pitanje. Umesto da u javnosti pokopa sliku Kembridža kao legla špijuna, sadašnji metež je, pomisli on, bio na najboljem putu da tu sliku istakne u prvi plan. Novinari istraživači saznali su za veoma dugačke talasne dužine emitovanja koje je presreo Majk Hauart, a takođe su saznali za njihovu moguću važnost s vojne tačke gledanja - to jest, saznali su da se takve talasne dužine ne mogu ometati niti presretati sa Zemlje, što znači da su veoma dugačke talasne dužine idealne za tajnu međusatelitsku komunikaciju. Od ove činjenice napravljena je čitava priča, a oštroumni je bio tako dobar prema svojim čitaocima da im je čak objasnio tehničku situaciju u članku napisanom naročito u tu svrhu, o zaštitnom svojstvu Zemljine jonosfere.
     Pomenuta je i mogućnost da signali potiču s komete, Bosfelove komete, ali je odbačena kao sredstvo da se naivnima zamažu oči. U svetlosti velike nejednakosti između standarda elektronske tehnologije SAD i SSSR-a bilo je verovatnije da su prvi korak u međusatelitskim komunikacijama napravili Amerikanci a ne Rusi - to je i pouzdano dokazano. Ali kakvo je mesto u svemu tome dobio Majk Hauart, čovek koji je presreo i analizirao signale? Naslikan je kao simpatizer levičar koji je dostavljao obaveštenja Rusima. Dovde je sve bilo u redu, s tačke gledanja mastera Trinitija. Ovog puta je špijun bio neko s 'one strane zida', iz Svetog Džona.
     U ovaj scenario odlično se uklapalo i raskidanje ugovora Majka Hauarta od strane Istraživačkog veća. Veće je, čim je saznalo da se njegovo okrilje koristi za špijunažu, prekinulo taj posao, što je i razumljivo. To mora da je smislio neko pametniji od Klempedauna, mozgao je Isak Njutn. Tako je Istraživačko veće na elegantan način skinuto s tapeta, tako elegantno da je bilo isuviše očigledno odakle novinarima istraživačima veliki deo obaveštenja. Veće mora da se naširoko raspričalo i otpevalo bar neke delove pesme veoma glasno.
     Pređimo sada na novog kevendiškog profesora. Na zaprepaštenje Isaka Njutna, novine su čak znale i za njegovu vlastitu umešanost u stvari obezbeđenja za račun vlade, na 'najvišem nivou' - obaveštavale su novine svoje čitaoce. Isak Njutn se pitao da li je ovo obaveštenje procurelo iz ministarstva spoljnjih poslova?
     Šta je pod ovakvim okolnostima moglo biti prirodnije nego zahtevati od novog kevendiškog profesora da, prvo, podnese izveštaj o aspektima bezbednosti rada dr Hauarta? Da li je novi kevendiški profesor izvrnuo nepovoljan izveštaj, upitali su novinari nekoliko miliona svojih čitalaca? I da li je britanska obaveštajna služba, pošto je primila izvrnuti izveštaj novog kevendiškog profesora, poslala udarnu-brigadu? To je bila važna stvar o kojoj bi svi građani trebalo da budu obavešteni. Vlada mora da iz toga izađe čista, ili mora biti primorana da izađe čista. Ako to nije slučaj, zar je Britanija išta bolja od režima Istočne Evrope kojima se vlada tako neumorno suprotstavlja?
     Isak Njutn je očekivao da će njegova veza sa Frensis Haroldsen zauzeti istaknuto mesto i nije se prevario; način na koji je to učinjeno nije očekivao. Otkad je prvi put sreo tu devojku, Isak Njutn je potpuno izbio iz pameti da razmišlja o njenom poreklu i porodici, sem što je pretpostavio da mora poticati iz vojničke porodice. Što se toga tiče pogodio je metu, ali ne i njeno središte. Od novinara je sada saznao da je njen otac, kontra-admiral ser Džejms Haroldsen, tek nedavno otišao u penziju iz pomorske obaveštajne službe. Novine su dalje upućivale svoje čitaoce da se ne može prenebreći bezbednosni aspekt činjenice da je admiralova kćerka bila prisutna u odajama novog kevendiškog profesora, upravo one noći kada je Hauart umro. Touche.
     Bio je to primer dobrog novinarstva. Činjenice koje su bile primamljivo tačne bile su upletene u ustrojstvo koje ništa nije zaostajalo za zapletom nekog romana o Džejmsu Bondu. Uverljivost je bila postignuta, razume se, pažljivim izostavljanjem delića koji se nisu uklapali - delića kakav je duel između Isaka Njutna i advokata Šerburna koji se odigrao u sudnici.
     Isaku Njutnu se nije dopadalo što je uvučen u igru kao neko ko izriče smrtne presude. Ali gađenje što ga je prema tome osetio nije ga nateralo da vrati nepojeden doručak koji mu je stjuardesa donela. Bio je potišten jer je stvarno potpisao smrtnu presudu. Kada se mnogo novinara ustremi na isti cilj, svaki od tih pojedinih novinara je pod pritiskom da mora pronaći nešto što su ostali prevideli. Stoga uopšte nije bilo čudno što su novinari otkrili kolibu Majka Hauarta u blizini lintonskog vodotornja i što su uspeli da uđu u nju. Neko je spojio spoljašnji kabl za struju, što isto tako nije bilo čudno. Nevolja je bila u tome što je neko drugi, jedan novinar, poginuo od struje kada je hteo da otvori kancelarijski orman u sobi na spratu. Način na koji je taj čovek umro novinarima je poslužio kao još jedna potvrda za ulogu koju je Majk Hauart trebalo da igra, jer se odlično uklapalo u popularne ideje o metodima kojima se špijuni mogu služiti. Isak Njutn je, pak, proklinjao svoju nebrižljivost. Pošto je presekao dovod struje van kolibe i pošto je zatim otvorio kancelarijski orman, trebalo je da, govorio je s gorčinom sam sebi, skine olovne ploče što su vodile do visokonaponskog transformatora koji je otkrio u najdonjoj ladici ormana.
     Svet će i dalje verovati u scenario trilerskog tipa, kako su ga smislile novine, sem u slučaju da im se servira neki čvrsti protivdokaz. A do čvrstog dokaza će biti teško doći, mada je Isak Njutn padozrevao da on postoji. Samo će vreme pakazati. Isak Njutn primora sebe da skrene misli na ono što je Kurt Valdhajm možda otkrio, na otkriće o kome Frensis Haroldsen nije želela da razgovara preka telefona. Izvadivši papire iz aktovke on preleti pogledom preko nekoliko listova s matematičkim jednačinama. Zatim je počeo da izračunava jednačine i da crta veći broj dijagrama, među kojima je bila i jedna skica krive u obliku slova U.









23.
     Ništa od onoga što se do tada dogodilo nije moglo Isaka Njutna u punoj meri da pripremi za scenu koja se odigrala kada je prošao kroz carinu na ženevskom aerodramu. Kada je Frensis Haroldsen potrčala prema njemu i silovito ga zagrlila iz neposredne blizine počeli su da sevaju blicevi.
     "Ti momci se već danima vuku za mnom", promrmlja ona uputivši se istog časa ka mestu na kome je stajala Rozi Valdhajm držeći u ruci torbu punu velikih zrelih bresaka. Zgrabivši breskvu Frensis Margaret je hitnu prema jednom od fotografa tako silno i žestoko kao da to čini igrač-hvatač koji baca loptu prema drugoj bazi. Za ovom uslediše i druge breskve. Tada se na pazornici pojavio policajac koji je počeo da viče na švajcarskom nemačkom umesto na francuskom, što je samo po sebi bilo neuobičajeno za Ženevu.
     Kurt Valdhajm je bio čvrst muškarac, visok, širokog čela preko koga mu je padao čuperak svetle kose koji je on često vraćao na mesto, dok je njegova žena bila veoma kratko podšišana i imala gotovo crnu kosu. Konačno je Kurt Valdhajm uspeo da prevede policajčeve primedbe, izokrenuvši kao i uvek sve na šalu.
     "Ne brine ga to što ste gađali fotografe već brljotine i otpaci od breskvi. Želi da zna ko će to počistiti?"
     "Pa, ja ću", odvrati smesta Frensis Margaret.
     Došlo je do ponovne prepirke na švajcarskom nemačkom i Kurt Valdhajm je ponovo preveo na svoj usporen, razborit način.
     "Kaže kako ne veruje da ćete valjano obaviti posao. Stoga morate platiti za čišćenje. Po pet franaka za svaku bačenu breskvu. Želi da zna koliko ste breskvi bacili?"
     "Mislim, sedam."
     Frensis Margaret odbroja trideset pet švajcarskih franaka, rekavši dok je to činila:
     "Ne čudi me što im je valuta vrlo čvrsta."
     Za to vreme policajac je ozbiljno ispisivao priznanicu koju je, klimnuvši, pružio u zamenu za novac.
     Prešli su preko foajea aerodromske zgrade kada se iza njih ponovo začuo povik policajca koji im se trčeći približavao. Posle kraćeg razgovora sa Kurtom Valdhajmom čovek je nestao, ovog puta zauvek. Pošto su se smestili u Valdhajmova kola, kojima je Rozi upravljala, Kurt Valdhajm se sa suvozačevog sedišta okrenu pozadi, ka Frensis Margaret i Isaku Njutnu, rekavši svojim blagim glasom:
     "Policajac se vratio da pita da li je mlada dama neka filmska zvezda. Rekao sam mu da koliko mi je poznato nije, a on je udaljavajući se dodao: 'Mislim da će to uskoro postati!'"
     Četiri časa kasnije, Isak Njutn i Kurt Valdhajm sedeli su na balkonu Valdhajmove planinske kuće iznad Vengena u dolini Lauterbrunen koja je opisana kao jedina dolina u Švajcarskoj u kojoj predeo podseća na Himalaje. Valdhajmovi su svoju planinsku kuću kupili iz jednog drugog razloga, međutim: ovo je bilo poprište Rozinih najvećih skijačkih trijumfa iz ranijih dana.
     Dve žene su otišle u selo u nabavku, ostavivši dvojicu muškaraca da se izležavaju na verandi planinske kuće, pogleda uperenih prema visokom planinskom zidu Jungfraua, upravo onako kako su to činili i pre nekoliko meseci. Isaku Njutnu sinu da su Alpi od svih velikih planina na svetu jedine prijazne prema čoveku. Prethodnih milion godina glečeri su dolazili i odlazili, prosekavši široke doline umesto neosvojivih uskih, dubokih klanaca koje bi, u protivnom slučaju, izjedali potoci i reke. Široke ravnice zatim su prekrili sedimenti koji su omogućili da obilno rastu trava, usevi i cveće pod toplim letnjim suncem. Čak i za vreme najtoplijih leta vode je uvek bilo u izobilju, jer što je leto bilo toplije tim su se više topili sneg i led s visokih planina. Ovde je sve savršeno funkcionisalo i to u tolikoj meri da se činilo kako se ta savršenost ne može pripisati slučaju.
     "Tvoja mlada dama poseduje i druge sposobnosti sem one da ljude gađa breskvama. Ponekad je pomalo divlja, čini mi se."
     "Otac joj je admiral. Pretpostavljam da njeno ponašanje predstavlja pobunu protiv sredine iz koje je potekla."
     "Ah, da, ta strašna mornarska disciplina", klimnu Kurt Valdhajm. "Kada sam bio u Kaliforniji saznao sam da će američka mornarica održati manevre u blizini Monterej Pointa. Bilo je mnogo brodova koji su se jedan iza drugog kretali izvesnim kursom. Na nesreću, brod predvodnik je pogrešio kurs i nasukao se na stene. U to vreme je pomorska disciplina bila toliko jaka da su se brodovi iza njega neumoljivo držali zadatog kursa, naletajući jedan za drugim na stenje. Do trenutka kada je konačno izdato naređenje da se kurs promeni, jedanaest brodova je već potonulo ili bilo oštećeno. Verujem da je ovaj nesrećni slučaj poslužio za poznatu izreku 'Mornarica SAD nikada ne pravi trivijalne greške'."
     "Pa šta je to još Frensis Haroldsen uradila sem što je bacala breskve?"
     "Kada su podaci koje je donela u EVNI malo pročišćeni, primetila je da, u stvari, postoje četiri vrste impulsa, ne samo dve. Izmerila im je dužine, otkrivši da su u izričito geometrijskim odnosima. Nazovimo najkraći tačkom; naredni je dvostruko vremenski duži od tačke; onaj posle njega je četiri puta duži od tačke; a najduži impuls je osam puta duži od tačke. Što je više proučavala zapis to je ova progresija postajala očiglednija. Tada joj je palo na pamet da obrne situaciju. Pretpostavivši da se impulsi progresivno produžavaju u odnosu jedan prema dva bilo je moguće još očistiti zapis, dok ono što je u početku izgledalo kao puka buka nije na kraju ispalo veoma razgovetno. Tada sam tek i sam počeo da se zanimam za signale s komete."
     "Uveren si da potiču sa komete?" upita Isak Njutn pomalo iznenađeno.
     "Da, i odmah ću ti objasniti zašto. Mada nisam nameravao s njima da počnem."
     "Nastavi, znatiželjan sam", požurivao ga je Isak Njutn kada je Kurt Valdhajm napravio jednu podužu dramatičnu pauzu.
     "I mislio sam da ćeš biti. Pa, Isače, razlog zašto najduži impulsi i oni treći po dužini nisu primećeni dok zapis nije bio očišćen jeste taj što su oni korišćeni veoma retko. Otprilike jedan impuls od trideset pripada najdužoj vrsti, a jedan u deset vrsti koja je treća po dužini. S druge strane, pak, najkraći i oni do njih po dužini otprilike su učestali u istoj meri, s tim što drugih po dužini ima za nekoliko procenata više od najkraćih. Shvataš li šta to mora da znači?"
     Isak Njutn je izvesno vreme razmišljao, a zatim odgovori:
     "Gotovo je sigurno da su u pitanju emitovani brojevi, a najuobičajeniji način za izražavanje brojeva jeste binarni oblik, upravo onako kako se brojevi izražavaju u kompjuteru. Ako ističeš mnogo brojeva u binarnom obliku, broj nula i broj jedinica bio bi otprilike jednak. Sem što bi jedinica bilo nešto više od nula, jer svaki broj izražen u binarnom obliku mora da počne s jedinicom. Stoga bih zaključio da su najkraći impulsi nule, a oni koji po dužini dolaze posle njih jedinice.
     Tako je, a takođe možeš zaključiti i to da većina brojeva mora biti prilično dugačka, s mnogo brojeva od nula do devet, jer bi inače bilo mnogo više jedinica nego što je to ovde slučaj. Pa, pošto smo dovde stigli", nastavi Kurt Valdhajm, "pregledao sam najduže impulse, i pronašao sam da iza njih uvek sledi jedinica, a ne nula. Što mi je reklo da najduži impulsi moraju označiti početak brojeva."
     "A šta je s impulsima koji su treći po dužini?" zapita Isak Njutn.
     Kurt Valdhajm podiže ruku i progovori lagano, jezgrovito i, kao i uvek, napola u šali:
     "Upravo tu, Isače, počinje domišljatost. Upitao sam se šta bih učinio da izrazim decimalni zarez u broju ili u ovom slučaju binarni zarez? Ako bih emitovao broj drugom ljudskom biću, ti bi jednostavno uneo zarez, upravo onako kako to činimo kada pišemo pisma ili kako to činimo u naučnim papirima - jer bi se oslanjao na to da onaj s kim opštiš razume njegovo značenje, i da nikakvo objašnjenje s tvoje strane nije potrebno. Ali, ako bi tvoje emitovanje bilo namenjeno nekoj nepoznatoj inteligenciji ti ne bi mogao da uneseš zarez, jer ne bi mogao da se pouzdaš u to da će tvoj pretpostavljeni sagovornik shvatiti konvencije koje smo mi usvojili za korišćenje decimalnog ili binarnog zareza."
     Kurt Valdhajm je zastao kako bi došao do daha i kako bi se uverio da li Isak Njutn prati njegovo obrazlaganje. Pošto mu je ovaj klimnuo, on nastavi:
     "Zatim sam se zapitao, šta mi, u stvari, podrazumevamo pod decimalnim zarezom? Na primer kada kažemo da se za dolar dobije 2,85 maraka. Mi koristimo decimalni zarez da izdvojamo razlomački deo broja. Ako uzmemo tri prve cifre u broju 3,14 ono što želimo da izrazimo jeste 3, plus 1 podeljeno sa 10, plus 4 podeljeno sa 100. Iz ovoga je jasno da mi upotrebom decimalnog zareza izbegavamo potrebu da navodimo operacije sabiranja i deljenja. Stoga ako želimo da sasvim izbacimo decimalni zarez moraćemo da unesemo simbole koji će označavati sabiranje i deljenje, simbole koje obično obeležavamo znakom plus i dvema tačkama."
     "Uopšte mi nije teško da te pratim, Kurte", upade mu u reč Isak Njutn.
     "Tako sam došao do zaključka da među simbolima mora da pastoje takvi simboli i, da skratim priču, pronašao sam da jedan usamljeni, treći po dužini impuls označava 'plus', a utrostručen treći po redu impuls označava deljenje, a učetvorostručen 'množenje'. U to vreme sam takođe zaključio da signali mora da potiču s komete, ne iz nekog izvora koji je čovek napravio."
     "Zašto?"
     "Zato što bi u signalu poteklom iz nekog izvora koji je napravio čovek sigurno bio upotrebljen decimalni zarez. Nijednom ljudskom biću ne bi palo na pamet da navodi sva sabiranja i deljenja na način na koji je to učinjeno u ovim signalima. Ali i druge stvari su ukazivale na to."
     "Kao, na primer?"
     "Kada pogledaš stvarne brajeve pošto prethodno pomoću kompjutera prebaciš binarne brojeve u decimalne kako bi se lakše čitali, postaje jasno da oni obrazuju veoma dug niz parova tipa (x, y). Brojevi x i y razlikuju se od para do para: ali ako se ide od jednog para do drugog, broj se glatko menja; što je takođe slučaj sa brojem y."
     "Dok bi, naprotiv, da smo imali posla s nekim krajnje tajnim vojnim emitovanjem...", pokuša da mu upadne u reč Isak Njutn.
     "...brojevi bi sigurno bili zgurani kako bi stvorili utisak da nasumično nastaju", završi pobedonosno Kurt Valdhajm.
     "To zvuči veoma uverljivo, Kurte, mada nisam siguran da li će naići na trenutno razumevanje kod Istraživačkog veća ili kod novinara", primeti Isak Njutn suvo. "Znači, sada treba odgonetnuti šta znače ovi (x, y) parovi. Koliko si u tome odmakao?"
     "Nimalo još", odvrati uz široki osmeh Kurt Valdhajm, "zato što to ne bi bilo baš pošteno, zar ne? Ti signali su tvoji podaci, Isače, ako su uopšte ičiji sada. Ne bi bilo baš lepo od mene da sam počeo da ozbiljno radim na njima - bar dok ne dobijem tvoj pristanak. Mada, razume se, nisam mogao potpuno da se isključim i ne izvršim neke proračune."
     "I gde su te ti proračuni odveli?"
     Umesto da odmah odgovori, Kurt Valdhajm dohvati bocu vina i dve čaše, rekavši:
     "Vino bi trebalo da se do sada već ohladilo."
     Pošto je do vrha napunio obe čaše, on nastavi:
     "Pitam se koji bi to brojevi mogli biti istovetni za svaku inteligenciju, bilo gde u vaseljeni."
     "Pi ili i", reče Isak Njutn pošto je otpio prvi gutljaj vina.
     "Da, ali oni ne pružaju baš mnogo obaveštenja; kao ni kvadratni koren iz dva, ako ti je po volji. To su sve matematički brojevi. Razmišljao sam o fizičkim brojevima koji su na svim svetovima isti, na spojeve konstanti. Nećeš imati ništa protiv ako isprobam tu stvar? Očekujem da ćeš ti sam pokušati s nečim drugim."
     "Možda", nasmeši se Isak Njutn. "Ne, nemam ništa protiv, ako me snabdeš kopijom tih (x, y) parova."
     "Spremio sam ti jednu kopiju", složi se Kurt Valdhajm, donevši jedan podeblji svežanj papira odštampanih na kompjuteru i pruži ga Isaku Njutnu. "Mislim da čujem dame", dodade on.
     Te noći u krevetu Frensis Margaret primeti:
     "Videla sam nedeljne novine pre no što si jutros stigao - šalju ih iz Londana preko noći. Pa, to je užasno, i neistinito, gotovo u celosti."
     "Teško da si mogla očekivati bilo šta drugo."
     "Nadam se da se nećeš vratiti u Kembridž."
     "Više bi volela da ostaneš ovde?"
     "Mnogo više. Tamo, kod kuće, stalno je prisutna neka vrsta skrivene zlobe. Do sada to možda nisi primećivao, ali mene je pratila kroz celu moju karijeru. Bez prestanka", reče ona.
     "Da je u pitanju sasvim lična stvar, složio bih se. AIi pretpostavimo da ti signali odista potiču s komete. Pretpostavimo da možemo to da dokažemo; dokažemo tako da nam svi poveruju. Ako bismo ovde ostali ništa ne bismo mogli da učinimo jer EVNI ne može da se upušta u posao oko satelita. To jednostavno nije u planu. Tako bismo bili primorani da predamo jedno veliko otkriće onima koji su u stanju da zgrnu bogatstvo od toga: - NASA u Americi, Istraživačko veće u Britaniji. Klemperdaun će uskoro početi drugačije da svira i činiće to dok se ne rasprsne - je li to ono što želiš?"
     "Ne baš to. Više sam mislila na sav taj publicitet."
     "Ako možemo da dokažemo da signali potiču s komete, taj publicitet će se vratiti kao bumerang onima koji su ga stvorili. Ali da te pitam nešto drugo: Kurt mi je rekao za te (x, y) parove brojeva. Šta se dešava ako ih zamisliš kao dijagram? Kakvu krivu dobijaš?"
     Frensis Margaret je trenutak razmišljala, a zatim odgovorila:
     "Pretpostavljam da bi to bila kriva u obliku slova U."









24.
     Nedelju dana kasnije Isak Njutn i Frensis Haroldsen su se vratili u Englesku; devojka u početku nije bila baš oduševljena tom idejom. Ali potom, kada je poraslo uzbuđenje oko dekodiranja signala s komete, Frensis Margaret je zdušno prionula na posao. Nalazila se u kevendiškoj Laboratoriji i pomagala je Skrudžiju da smesti mikro-kompjuter u prtljažnik Mercedesa Isaka Njutna. Kada su ga osigurali, Skrudži primeti:
     "Pa, i nije bilo suviše teško. Ostalo je samo još nešto."
     "Šta to, Skrudži?"
     "Kutija s papirima. Čuvao sam ih za profesora. Da li znate, Frensis Margaret?"
     "Šta?"
     "Svakojaki ljudi su tragali za tim papirima."
     "Na primer?"
     Skrudži podiže ramena na svoj osoben način i reče jedva primetno namignuvši:
     "Na primer: policija. Ljudi iz Londona. Svi mogući. Kao što rekoh. A oni su sve vreme bili u mom skladištu."
     Smatrajući da je situacija prilično smešna, Skrudži se promuklo zacereka i ode da donese dokumente koje su Isak Njutn i Frensis Margaret pokupili iz kancelarijskog ormana u kolibi Majka Hauarta.
     U međuvremenu, Isak Njutn je bio s masterom u njegovim odajama smeštenim u severnoistočnom uglu Velikog trga koledža Triniti. Na brzinu je masteru izneo do kakvih je otkrića došao Kurt Valdhajm, smatrajući da bi i neka treća osoba u Kembridžu, pored Frensis Margaret i njega, trebalo da bude upoznata sa situacijom. Master nije bio bez razloga oduševljen.
     "Decimalni zarezi su za mene uvek bili španska sela", priznade on.
     Zatim mu Isak Njutn pokaza kako se parovi brojeva (x, y) mogu predstaviti u obliku dijagrama.
     "Nikada nisam voleo dijagrame", progunđa master ravnodušno.
     Isak Njutn na parčetu papira nacrta jednu krivu u obliku slova U koja takođe nije uspela da uzbudi mastera.
     "Nije baš mnogo zanimljiva", on ponovo zagunđa.
     Isak Njutn se isceri i na brzinu nacrta neko čudovište nalik na žabu pored krive u obliku slova U, pa reče:
     "Pretpostavljam da bi Vas više zanimalo, masteru, kada bi dijagram ovako izgledao."
     "Iskreno rečeno, bi."
     "Iskreno rečeno, mene ne bi, jer bih u tom slučaju znao zasigurno da je u pitanju nečija šala. Ali s ovom krivom u obliku slova U može da bude druga stvar - ako se pokaže da je u pitanju odgovarajući U-oblik."
     "Kakva je to odgovarajuća kriva koja ima oblik slova U?"
     "Ona koja je u vezi s kometom, masteru."
     "Kako to možete saznati?"
     "Potrebno mi je nekoliko dana za pravljenje proračuna. Zato sam Vam i telefonirao i pitao Vas da li mi možete obezbediti neku kolibu."
     "Pristao je Hauard Bejker. On ima kolibu negde na obali Norfolka. Sećate se Hauarda, orguljaša?"
     "Razume se."
     "Mladi đavo bi već trebalo da je ovde, ali on uvek kasni", primeti master bacivši pogled prema bakarnom satu koji radi u bilo koji položaj da ga stavite. "Ono što ne razumem jeste, zašto Vam je potrebna neka udaljena koliba."
     "Potrebno mi je mesto na kome ću imati mira i gde mi niko neće smetati."
     "Zar ne možete sve da izbacite iz svoje kancelarije? Ja bih to uradio. Ja to i radim. Kada moram da prionem na posao ne dozvoljavam nikome da mi priđe na deset milja."
     Isak Njutn je prvo malo razmislio, a zatim je odgovorio:
     "U pitanju je špijunaža, masteru."
     Kao da je neko okrenuo prekidač, master zatutnja:
     "Neću špijune! Ne podnosim ni samu pomisao na špijune!"
     "Čak sam zamolio i predsednika vlade da obustavi svako nametanje i zabadanje noseva u naše stvari. Spolja gledano, to je već prestalo, ali samo spolja."
     "Budite jasniji."
     "Prate me unaokolo poput neke životinje kojoj su pričvrstili radio-odašiljač oko vrata. Zbog toga moram da pobegnem na neko tiho mesto gde me niko neće moći pronaći."
     "Kako Vas to prate unaokolo?"
     "Moj auto emituje signale."
     "Jeste li sigurni?"
     "Razume se da sam siguran. Odašiljač je pričvršćen za šasiju automobila. Profesionalno obavljen posao. Ko god da je to uradio, bio je još i toliko drzak da je spojio celu stvar sa mojim vlastitim baterijama na automobilu. Radi jedino kada je auto u pokretu tako da se baterije ne troše."
     "Ko stoji iza toga?"
     "Ne bih umeo da kažem. Sve dok ljudi budu mislili da su u stvar umešani vojni sateliti..."
     "Ne! Ne mogu to da podnesem! Iz takvih stvari se rađaju tragedije. Da li ste iščupali taj odašiljač iz svojih kola?"
     Isak Njutn odmahnu glavom.
     "Učiniću to u pravom trenutku. Sve dok nije važno kuda se krećem, nije ni važno da li neko zna kuda idem. Ako shvatate šta hoću da kažem?"

     Sat na kuli Edvarda III upravo je otkucao podne kada je Hauard Bejker iz sada slavnog predvorja kapele izišao na Veliki trg. Dok je koračao prema masterovim odajama neki posmatrač bi ga opisao kao kosmatu i bradatu priliku kojoj se vide samo oči i vrh nosa. Kada je stigao do Lodža jedan sluga iz Koledža pokazao mu je put do masterovih odaja. Master istog časa ustade iz velike naslonjače u kojoj je sedeo zavaljen.
     "Ah, Hauarde, stigli ste! S petnaest minuta zakašnjenja kao i obično."
     "Izvinite, masteru, ali imao sam muke s pedalama."
     "Pedalama?"
     "Da, harmonije nisu u redu. Nisu u redu otkad je policija zauzela celo mesto. Nadam se da nećemo morati da skidamo velike cevi."
     "Oh, moj bože, ne! To će koštati pravo bogatstvo. Čašu ledenog belog vina?"
     Master ode do stola na kome su se nalazile tri čaše i boca vina u jednoj velikoj srebrnoj posudi za led. Bejker veselo klimnu.
     "Nemam ništa protiv. Hvala, masteru."
     Dok je sipao vino, master reče:
     "Da li ste doneli uputstva prema kojima će Njutn pronaći tu Vašu kolibu?"
     U znak odgovora, Hauard Bejker izvadi iz unutrašnjeg džepa neku kartu i list papira.
     "Teško ju je pronaći, pa sam ispisao uputstva."
     "Veoma ljubazno od Vas što ste mi je pozajmili", reče Isak Njutn dok je uzimao kartu i list papira od Hauarda Bejkera.
     "Drago mi je što mogu da pomognem", reče Bejker uz nešto nalik na osmeh, mada čovek u to nije mogao da bude siguran zbog njegove brade. "Drago mi je kad neko može da svrati do nje. Stoji usamljena na obali, znate, nedaleko od Blelenija. Bio sam tamo nekoliko nedelja i gotovo da nisam video žive duše, osim poštara. Znate, masteru, tamo sam napisao dobar deo svoje knjige."
     "O naricaljkama, zar ne? Još vina?" upita master.
     "Hvala. Da, o naricaljkama."
     Dok je master punio unaokolo ćaše, Hauard Bejker je izvadio jedan lagan dogled koji je predao Isaku Njutnu.
     "Možda će Vam biti drago da imate ovo uza se. Mnoge zanimljive ptice dolaze na obale Narfolka u ovo doba godine - morske peščarke, purpurne žalare, američki gnjurci i veliki gnjurci; između ostalih. U kolibi ćete pronaći knjigu o pticama."
     Hauard Bejker ispi i drugu čašu vina naiskap, a zatim skoči na noge, rekavši žustro:
     "Pa, masteru, odoh ja. Nadam se da će Vam se tamo dopasti, Njutne. Hvala za vino."
     Kada je Hauard Bejker izišao, master pokaza na kartu koju je ovaj doneo.
     "Takav je mladi Bejker! Stalno je u pokretu. Nikada dugo ne miruje. Teško je shvatiti zašto mu je potrebna jedna tako udaljena koliba."
     Isak Njutn je u međuvremenu ustao.
     "Trebalo bi da krenem."
     "Neću pokušati da Vas sprečim. Očekujem Viderspuna svaki trenutak. Želi da prekopa baštu Koledža."
     "Zbog čega?" upita začuđeno Isak Njutn.
     "Traži ostatke iz rimskog razdoblja."
     "Ali ne može da prekopa svako mesto u potrazi za ostacima iz rimskog razdoblja."
     Master značajno klimu.
     "Ne može, ali voleo bi. Takav je Viderspun."
     Kada je master krenuo da ga isprati, Isak Njutn odmahnu glavom.
     "Ne trudite se da silazite sa mnom, masteru. Sam ću izići."
     Isak Njutn je sišao niz stepenice i upravo se spremao da iziđe iz Lodža na Veliki trg kada je profesor istorije koji je voleo da jede hleb ušao.
     "'Bro jutro, Njutne", reče Viderspun dok se njegovi brkovi, zbog kojih je podsećao na morža, raširiše u široki osmeh, kao da ga je razveselilo sećanje na neki nedavni događaj.
     "'Bro jutro, Viderspune", odvrati Isak Njutn misleći na to kako bez morževskih brkova Viderspun ne bi predstavljao ništa.
     Izišao je s Velikog trga kroz prolaz u severozapadnom uglu. Trenutak kasnije, pošto je zavio na desno, on stiže do mosta Triniti gde ga je čekala Frensis Haroldsen s kolima. On se smesti u suvozačevo sedište.
     "Zar nećeš ti da voziš?" upita Frensis Margaret.
     "Ne. Pio sam ledeno belo vino."
     "Odvratno! U ovo doba dana."
     Frensis Margaret pređe preko mosta Triniti; nastavi duž avenije i iziđe na Kvins-Roud, upitavši ponovo:
     "Kuda ćemo?"
     "Konačno, na severnu obalu Norfolka."
     "Onda moramo na Eli-Roud."
     "Pre bih išao preko Norviča. Kasnije ću ti objasniti zašto."
     Jedna od dobrih strana Frensis Margaret bila je, pomisli Isak Njutn, što nije zahtevala da joj istog časa pruži objašnjenje. Umesto toga jednostavno je rekla:
     "Skrudži je u prtljažnik stavio kutiju sa dokumentima Majka Hauarta."
     "Bolje da sada proverimo da li imamo sve što nam treba. Kompjuter?"
     "Tu je."
     "Štampač?"
     "Tu je."
     "Traka s podacima iz EVNI-ja?"
     "Nalazi se u tvojoj aktovki."
     "A moja tašna?"
     "Pozadi je. Proverila sam."
     "Potrebni su nam podaci o orbiti Bosvelove komete."
     "Imam cirkular Međunarodnog astronomskog udruženja. U njemu se nalaze najnoviji podaci o orbiti."
     "Hrana?"
     "U dovoljnoj količini, šefe."
     "Piće?"
     "Posle svog tog belog vina? Odvratno."
     Frensis Haroldsen je vozila brzom trakom auto-puta A45 u pravcu istoka do ukrštanja s autoputem A11, na četiri milje posle Njumarketa, a zatim je autoputem A11 prešla preko Breklenda do Tetforda i Vajmondama. Posle još osam milja skrenula je nalevo na obilaznicu oko Norviča.
     "Kada prođeš Univerzitet, skreni na travnatu bankinu", reče joj Isak Njutn.
     Frensis Margaret je konačno popela kola na prilično široku bankinu i ugasila motor rekavši:
     "Možda ćeš mi sada, profesore, objasniti zbog čega je potrebna sva ova tajanstvenost."
     Umesto odgovora, Isak Njutn izađe iz kola i stade da pretura po opremi koju su nosili pozadi, odakle izvadi jedan mali radio-prijemnik koji pruži Frensis Margaret.
     "Podesi na ultra-kratke talase", reče on. "Udalji se za oko dvadeset jardi, a zatim ga uključi."
     Čim se Frensis Haroldsen udaljila, Isak Njutn sede na mesto za vozača. Kada je video da je devojka uključila radio, on upali motor te joj se pridruži ostavivši motor da radi. Preko prijemnika mogli su da se čuju signali u razmaku od oko tri sekunde.
     "Počeli su kada si upalio motor", reče devojka. "Šta se to dešava?"
     "To je radio-far podešen za kola", odgovori Isak Njutn, uputivši pogled prema nebu. "Neko nas prati, verovatno iz vazduha. Pomno sam osmatrao put i čini mi se da nam niko nije za petama."
     Frensis Margaret se vrati do Mercedesa i, sagnuvši se, zaviri ispod njega.
     "Gde je?"
     Isak Njutn joj se pridruži; takođe se sagnu i pokaza.
     "Na šasiji. Radi na baterije."
     "Preko antene?"
     "Da", odgovori Isak Njutn kada se oboje ponovo ispraviše.
     "Zašto ga nisi skinuo pre no što smo krenuli?"
     "Jer je autoput A1 potpuno prav. Lako su mogli da nas presretnu i nastave da prate."
     "A sada?"
     Isak Njutn pokaza na obilaznicu.
     "Odavde se granaju sve moguće vrste puteva, poput paoka na točku, a između ovog mesta i obale nalazi se šuma manjih puteva."
     Trebalo mu je svega nekoliko trenutaka da preseče žice koje su vodile do antene kola, što je bilo mnogo brže nego da je tražio sam radio-far. Isak Njutn potom izvadi iz džepa kartu i papir s uputstvima, koje mu je dao Hauard Bejker, pruži ih Frensis Margaret i reče:
     "Odavde ću ja da vozim. Nastavljamo prema tački blizu Blekenija. Moraćeš da mi daješ veoma precizna uputstva."
     Vozeći prema uputstvima Frensis Margaret, Isak Njutn se probijao kroz pravi lavirint manjih puteva dok konačno nisu stigli do jednog puta srednje širine. Posle nekoliko milja uočio je putokaz za Blekeni, a još nekoliko mija dalje doživeo je šok.
     "Iza nas su policijska kola", promrmlja on.
     Frensis Margaret smesta podiže pogled s karte i okrenu se kako bi pogledala kroz zadnje staklo. Posle jednog trenutka, ona reče:
     "Stvarno."
     "Nemoguće da smo im mi meta. Ništa nisam učinio", nastavi Isak Njutn, uveravajući sebe u svoja građanska prava.
     "Živiš u raju za budale, šefe", obavesti ga Frensis Margaret. "Prvo pravilo glasi - uvek kada se iza tebe nađu policijska kola, to znači da si im ti meta. Nadam se da je masterovo belo vino izvetrilo do sada iz tebe."
     "I ja se nadam. Ali još ne shvatam..."
     Bilo šta da je Isak Njutn želeo da kaže prekinula su ga policijska kola koja im se približiše s upaljenim plavim svetlom na krovu. Prepustivši se sudbini, Isak Njutn se zaustavi uz ivicu puta i otvori prozor sa svoje strane. Jedan mladi policajac se približi i položi šaku na prozor, upitavši:
     "Profesor Njutn?"
     "Da"
     "Imamo za Vas poruku, gospodine, od Vaše sekretarice. Rekla je da je važno, i čini se da jeste. Namučili smo se dok Vas nismo pronašli."
     Policajac predade Isaku Njutnu list papira. On ga na brzinu pročita, a zatim razvuče usta u osmeh obrativši se policajcu:
     "Mnogo Vam hvala. Žao mi je što ste se namučili da me pronađete."
     Policajac im mahnu dok se udaljavao prema policijskim kolima. Frensis Margaret je uspela da savlada svoju znatiželju dok se ponovo nisu našli na putu. Konačno upita:
     "U ime sveta, o čemu je reč?"
     "Poruka iz kancelarije predsednika vlade. U subotu nas očekuju u Čekersu."
     "Kroz dva dana. Zašto?"
     "Ne znam. Mislim da je u pitanju znatiželja."
     "Zbog čega?"
     "Zbog onog što se dešava."
     "Nemoguće je da znaju za signale."
     "Ne izravno, to ne. Ali ne postaje se vrhunski političar, a da se ne razvije instinkt za važne događaje. Znaju za moj put u Švajcarsku i, verovatno, za naš beg iz Kembridža danas popodne. Ne treba biti genije pa sabrati dva i dva - ako te nešto zanima, a ja mislim da njih zanima."
     "To bi moglo da objasni radio-far."
     "A i to zašto su se namučili da nas pronađu, pošto smo ga onesposobili", složi se Isak Njutn.
     "A šta da sada stvarno pokušamo da im umaknemo", reće Frensis Margaret, napravivši takav izraz lica kao da se sprema da pogodi ko će pobediti u teniskom meču.
     "Slažem se", klimnu Isak Njutn. "Sada znam kada je taj radio-far pričvršćen za kola."
     "Kada?"
     "Poslednji put kada sam bio u Čekersu. Zar nije Šekspir rekao nešto o..."
     "...tome da ne treba verovati princezama", završi rečenicu Frensis Margaret. "Mislim da ćemo od sada morati da pazimo na svakoga", završi ona tiho.









25.
     Koliba Hauarda Bejkera nalazila se u dnu male doline. Ugnezdila se iza jedne dine, između žbunja borovnica, nedaleko od mora. Pošto su elektronsku opremu, hranu, piće, čaršave, peškire i ostalo preneli iz kola u kuću, Frensis Margaret i Isak Njutn prešli su preko dine i našli se na šljunkovitoj plaži o koju su se razbijali talasi.
     "Na nesreću, vremenska prognoza nije dobra", primeti Frensis Margaret. Zatim su se vratili u kolibu gde je Isak Njutn potpalio drva za vatru dok je devojka pripremala hranu. Kada su završili s jelom i pranjem sudova oboje se ščućuriše pared vatre.
     "Sada kada je pao mrak ovde izgleda prilično pusto", primeti Frensis Margaret dok je preko vrata postavljala jednu čvrstu drvenu oblicu.
     "Da, mladi Bejker... on je orguljaš u Koledžu... kaže da čovek ovde može provesti više nedelja a da ne vidi ni živu dušu, sem poštara", ispriča Isak Njutn.
     "Verujem. Mesto je pomalo zabačeno. Bilo bi dobro da održavamo jaču vatru."
     Tako su izvesno vreme posvetili raspirivanju žarkog plamena. Dok je sedela i uživala u toploti Frensis Margaret reče:
     "Na traci imam parove brojeva spremne da budu propušteni kroz kompjuter. Tu je i dijagram. Veoma je precizno urađen."
     Isak Njutn se smešio dok je proučavao krivu u obliku slova U koju mu je devojka dodala.
     "Master nije bio suviše oduševljen kada sam mu je pomenuo. On bi više voleo da je dijagram rađen prema brojevima imao oblik bubookog čudovišta."
     "Kurt Valdhajm misli da je u pitanju nešto krajnje osnovno. On radi na SO(10) projekcijama."
     Isak Njutn se ponovo isceri i dodade još jednu gomilu drva na vatru.
     "Oh, stvarno? Iskreno rečeno, ne mislim da je išta slično u pitanju."
     "A šta misliš da je u pitanju?"
     "Nešto veoma pametno, ali veoma jednostavno."
     "Kao, na primer?" upita Frensis Margaret.
     "Kurtova ideja o svetskim konstantama predstavljala bi uzvišenu poruku koju bismo možda poželeli da pošaljemo nekom na udaljenom kraju vaseljene, da bismo pokazali kako smo intelektualno napredni postali mi ljudi. Ali ovde je u pitanju kometa koja prolazi blizu Zemlje, a ne udaljenim krajem vaseljene. Možda je kometa uhvatila neke od naših vlastitih radio-signala, tako da zna za naše postojanje. U tom slučaju, mislim da bi ona jednostavno želela da se najavi."
     "Da se najavi?"
     "Da, da se najavi. Kao da kaže: 'Hej, evo me. Zovem se Bosvel.'"
     "Da sam na tvom mestu tu ideju bih zadržala za sebe."
     "Upravo to stalno govori i Bolton, geostrofizičar... da sam na tvom mestu. Bez brige, Frensis Margaret, nemam nameru da objavim svoja gledišta dok ne budem imao pouzdan dokaz."
     "Kako da dođemo do pouzdanog dokaza?"
     "U početku sam mislio da će biti nemoguće doći do pouzdanog dokaza. Tada sam uvideo da će možda biti moguće. A zatim i da bi moglo biti lako doći do njega. Ali, reci mi samo još nešto pre no što nastavimo. Da li je Bosvelova kometa viđena i ranije? Haću da kažem, da li je bila poznata, kao Halejeva?"
     "U prvi mah sam je pamešala sa Basvelovom kometom, ali tada sam proverila i uverila se da su to dve različite komete, mada imaju gotovo isto ime. Ne, izgleda da je Bosvelova kometa novajlija. Svake godine imamo jednu ili dve kamete-novajlije."
     "Znači, nije postojala mogućnast da neko unapred zna orbitu Bosvelove komete?"
     "Isključeno. Ali zašto je to važno?"
     "Zato što otklanja spoljašnju mogućnost da je signale namerno odašiljao neki satelit ljudske proizvodnje. To bi bilo nemoguće izvesti ako nije znao kako. Ako sam u pravu onda će se pokazati upravo to. U početku sam sebi postavljao pitanja kao: koje veličine bi jedna kometa najverovatnije uzela u obzir. Svako živo stvorenje, čak i miš, mora da poseduje neki oblik večnog časovnika. Znači, jedna mogućnost koja bi dolazila u obzir za merenje bilo bi vreme. Pretpostavimo da u tvojim (x, y) parovima x predstavlja vreme koje je izmerila kometa. Kao sledeće razmotrimo šta bi mogao da bude y. Kometa ne bi morala da bude mnogo intelektualno jaka pa da izračuna fluks Sunčeve svetlosti na svojoj površini. Jer je fluks Sunčeve svetlosti obrnuto srazmeran kvadratu udaljenosti komete od Sunca, što bi predstavljalo ekvivalent za merenje udaljenosti od Sunca. Pretpostavimo da je ta mera broj y. Tada bi se y, kada se kometa približava Suncu do tačke perihela, a zatim udaljava od njega, prvo smanjio do minimuma a zatim ponovo počeo da raste. Tako da kada bi povezala krivuljom (x, y) parove..."
     "...dobio bi krivu u obliku slova U!" uzviknu Frensis Margaret.
     "Dovde je sve u redu", klimnu Isak Njutn. "Ali da li je to ona prava kriva u obliku slova U? To je veliko pitanje. Vidiš, svaka vrednost za eliptičnost orbite komete daje različite konstante duž krive, kako bi to rekao Kurt Valdhajm. Stoga, da li kriva od tvojih (x, y) parova daje konstante koje odgovaraju poznatoj eliptičnosti Bosvelove komete?"
     "To neće biti teško proveriti", reće Frensis Haroldsen, odjednom potpuno uverena.
     "Neće biti teško, ali biće pomalo zeznuto. Moramo da se uhvatimo ukoštac s tri smetnje. Nije nam poznata nula kometinog časovnika, kao ni jedinice koje kometa koristi za merenje razdaljine ili vremena."
     "Možemo uskladiti satove od trenutka kada kometa prođe kroz perihel", smesta predloži Frensis Margaret, "tako što ćemo od svakog x oduzeti to posebno x kada je y najmanje. Ali šta ćemo sa jedinicama?"
     "Pa", nastavi Isak Njutn, "pretpostavi da svaku vrednost y podelimo s najmanjom vrednošću y. Tada bismo imali razdaljine izražene u terminima udaljenosti perihela kao jedinice. Kada uradimo obe te stvari, označimo dobijene kometne parove velikim slovima (X, Y). Zatim nastavljamo da izračunavamo naše parove ovako: za svaki korak heliocentrične udaljenosti od jednog velikog (X, Y) para do drugog, koristimo poznatu orbitu komete kako bismo odredili promenu heliocentrične geografske dužine. Zatim koristimo Keplerov zakon o jednakim područjima da bismo izračunali odgovarajuće vremenske faze, koje ćemo označiti velikim slovom T. Tako računanjem stižemo do niza parova označenih velikim slovima (T, Y) u kojima Y ima potpuno istu vrednost kao i u parovima komete označenim velikim slovima (X, Y)."
     "Postavlja se pitanje da li su T vrednosti naše istovetne sa vrednostima kometinog velikog slova X", zaključi Frensis Margaret na brzinu se osmehnuvši zato što je shvatila.
     "Istovetne osim što se razlikuju za skalni faktor zbog različitih satnih jedinica. A ako su odista iste, ni svi skeptici u vaseljeni neće moći da poreknu da su ti signali upućeni sa Bosvelove komete. OK?" upita Isak Njutn.
     "OK!" složi se Frensis Margaret. "Ali zašto to nismo obavili u Ženevi? Tamo bi to bilo lako."
     "Delimično zato što nisam želeo da se pročuje, a delimično zato što kada imaš flašu odličnog vina nikada ga ne ispiješ naiskap. Pored toga još me prožima neko čudno osećanje..."
     "Kakvo?"
     "Da postoji nešto krajnje neobično što još nismo sagledali."

     Jak vetar udarao je o vrata kolibe narednog jutra dok su Isak Njutn i Frensis Haroldsen završavali pranje posuđa koje su koristili za doručak.
     "Pa!" uzviknu Frensis Margaret kada su bili gotovi, "danas će, izgleda, biti pravi radni dan. Rad bez prestanka. Postavlja se pitanje da li ćemo izaći pre nego što počnemo s poslom? Radio predviđa pravu oluju u popodnevnim časovima i uveče."
     "Možemo raditi za vreme oluje. Neće nam škoditi da se pola sata prošetamo po plaži.. da razbistrimo glave", odluči Isak Njutn.
     Dobro su se umotali kako bi se zaštitih od opakog vetra. Pošto su prešli dinu koja se uzdizala između kolibe i mora krenuli su nasuprot vetru na nekoliko jardi od ivice vode. Svuda duž plaže svaki uzastopni talas razbijao se uz iznenadni tresak u istom trenutku i svaki tresak bio je propraćen čudno uznemirujućim zvukom kotrljajućih oblutaka. Hodali su gotovo milju pre no što su se okrenuli i pošli nazad prema kolibi. Videli su svega nekoliko ptica, a i te su letele s određenim ciljem, da pronađu bilo kakav zaklon. Kiša koja je rominjala pretvorila se u pljusak.
     Jedna tamna prilika pojavi se između njih i kolibe. Pogledavši prema toj prilici, Frensis Margaret upre prst u nju i reče:
     "Podseća me na lik iz Ibzenovog Pera Ginta. Na onaj s đavolskom naravi."
     "Pogledajmo ga, onda, izbliza", promrmlja Isak Njutn.
     Dok su se približavali prilici postade im jasno da je to muškarac s astrahanskim šeširom. Primedba Frensis Margaret da je čovek podseća na đavola naterala je Isaka Njutna da mu pogleda stopala. Momak je, što je bilo dosta neobično, imao čiste cipele i na sebi gradsko odelo napola prekriveno tankim plastičnim kišnim mantilom. Kišom nakvašena i dopola popušena cigareta visila mu je iz ugla usta.
     "Da li ste videli potopljenog kačara?" upita čovek, zureći u more dok su mu prilazili.
     "Ne, nismo", odvrati Frensis Margaret.
     "Primili smo izveštaj da je potonuo."
     "Ko je primio izveštaj?" uspeo je Isak Njutn da natera sebe da pita. Umesto odgovora čovek zavuče ruku ispod mantila u odelo, a Isak Njutn pomisli da momak možda poseže za revolverom pričvršćenim za rame. Ali kada je izvukao ruku u njoj je držao jednu belu karticu veličine dva puta jedan inč, poslovnu karticu.
     "Ja sam Tomi Tejlor. Iz Obzervera. Upozorili su me na tog kačara. Pozovite me ako ga vidite ili ako čujete nešto o njemu. Svi poznaju Toma Tejlora iz Obzervera."
     Zatim je momak krenuo duž plaže udaljavajući se od kolibe i sve vreme zureći u more.
     "Đavolak!" zavika Isak Njutn kada su se on i Frensis Margaret presvukli u grubu vunenu odeću pošto su prokisli. Devojka se tresla od smeha ne mogavši da se zaustavi.
     "Mislim da je imao Gučijeve cipele!" uspela je da izgovori.
     "U stvari, dan uopšte nije loš za krijumčarenje droge, kada o tome bolje razmisliš. Kačar bi ti bio potreban, zar ne?"
     "Šta misliš da li je to neki inteligentan tip?"
     "Ako jeste, agencija za koju radi zaslužuje da uspe."
     Na ovu primedbu Isaka Njutna oni ščepaše jedno drugo kako bi odoleli sili zemljine teže koja ih je vukla nadole. Čak i tada, bili su dovoljno pažljivi da zabrave vrata kolibe drvenom oblicom, navodno zbog oluje.
     Jedan čas kasnije bili su zaneti problemom krive u obliku slova U.
     "Sada imam sve jednačine", reče kanačno Isak Njutn.
     "Napravi onda ručak dok ja počnem s programiranjem", predloži Frensis Margaret, dodavši: "Ogladnela sam posle onog svežeg vazduha na plaži... i posle potonulog kačara, razume se."
     Isak Njutn je završio pranje sudova posle ručka. Zatim je založio vatru, rekavši:
     "Počinjem da shvatam zašto ženskom poslu nikada nema kraja. Kako ti ide?"
     "Nije tako loše", odgovori Frensis Margaret s mesta za kompjuterskom konzolom. "Još malo pa ću moći da krenem."
     Nekih deset minuta kasnije pustila je kompjuter stvarno u pogon. Uključen je bio i štampač. U početku je iskucavao tabelu brojeva, a zatim se pojavila i jedna kriva u obliku slova U.
     "Pa, bar smo dobili jednu krivu u obliku slova U", primeti Frensis Margaret. "Ali to je i trebalo da dobijemo, pod pretpostavkom da su tvoje jednačine bile tačne i pod pretpostavkom da je moj program bio u redu."
     "Kako bi bilo da za promenu preuzmeš na sebe kuhinju dok ja ručno proverim jedan do dva broja?"
     "Sumnjate li u moj program, profesore?"
     "Sumnjam u svačiji program. Jesi li za lonac kafe?"
     Isak Njutn sede pored vatre, stade da proverava listove koje je izbacio štampač i da pravi proračune za sebe uz pomoć malog ručnog računara. Napolju je besnela sve jača oluja i upravo u trenutku kada je Frensis Margaret prinela ognjištu lonac s kafom na vratima kolibe začulo se snažno kucanje. Isak Njutn istog časa poskoči iz svoje stolice i reče mirno, iako se nije tako osećao:
     "Pitam se ko bi to mogao biti?"
     "Zar nisi rekao da ovamo niko nedeljama ne svraća?" upita Frensis Margaret kada je Isak Njutn počeo da odmandaljuje vrata.
     "Sem poštara."
     "Možda i jeste poštar."
     "A možda i nije."
     Kada je Isak Njutn otvorio vrata kolibe na pragu je našao jednog sedokosog zdepastog postarijeg čoveka. Imao je na sebi postavljenu žućkasto-smeđu jaknu i plavu vunenu škotsku kapu s velikom kićankom. Oko vrata mu je visio dogled, smešten ispod jakne radi zaštite. On kroči u kolibu kao da je njen vlasnik rekavši:
     "Oh, mislio sam da je Hauard Bejker ovde. Video sam dim. Često zajedno idemo u posmatranje ptica."
     Isak Njutn žurno zatvori vrata, instinktivno ih ponovo zabravi, ali oseti da mora pružiti neko objašnjenje za ovaj svoj postupak:
     "Ovaj vetar bi čak i kolibu mogao da oduva." Zatim je nastavio: "Hauard Bejker nam je prepustio ovo mesto na nekoliko dana. Ja sam njegov kolega s Kembridža."
     "Nisam nameravao da Vam smetam", reče čovek napola se izvinjavajući dok je vadio dogled ispod jakne.
     "Ne mari", umeša se i Frensis Margaret, "popijte šolju kafe. Upravo smo je skuvali."
     "Hvala Vam mnogo. Vetar je pomalo prejak. Vidim da se bavite kompjuterima", dodade momak, klimnuvši prema opremi kojom je bio prekriven sto u kolibi.
     "Da, više nego pticama, u stvari", složi se Isak Njutn.
     "To mora da je veoma zanimljivo. Ako se razumete u stvar. Koliko dugo ostajete?"
     "Do prvih dana sledeće sedmice... ako me ne pozovu da se vratim u Kembridž. Kada završimo ovaj posao imaćemo malo vremena za ptice. Bejker mi je rekao da potražim neke odista retke vrste koje ovamo dolaze u ovo doba godine. Naročito purpurnog gnjurca."
     Namestivši kapu, sedokosi muškarac popi ostatak kafe jednim, žurnim gutljajem.
     "Moraćete da pređete par milja u suprotnom pravcu, od obale prema reci, ako želite da vidite gnjurce. Biće mi drago da Vam pokažem gde ih ima. Možda kasnije, ove nedelje? Pa, hvala za kafu. Biće bolje da krenem. Ima izgleda da se ova oluja još više pojača pre no što se vreme smiri."
     Čim je sedokosi muškarac otišao, Isak Njutn je ponovo zamandalio vrata kolibe. Zatim je krenuo da po celoj kući zatvara kapke na prozorima, govoreći:
     "Momak je potpuno u pravu. Ova će se oluja, izgleda, još pogoršati pre no što se smiri. Hauard Bejker je rekao da negde ima knjigu o pticama. Da li bi mogla da je pronađeš."
     Frensis Margaret je uspela da otkrije Bejkerovu knjigu o pticama do trenutka kada je Isak Njutn zatvorio sve kapke.
     "Ove su knjige", reče ona pokazujući na mali sanduk s knjigama, "strašno memljive. Čekaj da pogledam indeks." Prelazeći prstom duž indeksa, ona nastavi: "Gnjurci, kapuljaši; gnjurci, crvenoprsi; ali nema purpurnih gnjuraca. A ti si rekao purpurni gnjurci, zar ne?"
     "Jesam. Setio sam se da mi je Bejker rekao da potražim purpurne žalare, pa sam stvari malo izmešao."
     "Znači, momak je bio lažni ljubitelj ptica. Šta sada, šefe? Zarobljeni smo u kolibi na kojoj su vrata zamandaljena a prozori obezbeđeni kapcima. Ali zarobljeni."
     "Na kraju uske doline, a ispred ničeg - osim mora", priznade Isak Njutn. "A kako bi bilo da obavestimo našeg prijatelja koji je..."
     "...tražio potopljeni kačar. Rekao si da zaslužuju da uspeju, zar ne?"
     "Bila je to greška, priznajem."
     "Ali ova udaljena koliba, razume se, nema telefon."
     "A što se toga tiče nisi u pravu, mlada Frensis Margaret."
     Isak Njutn stade da pretražuje kutije koje je Skrudži smestio u kola i konačno se pojavi sa nekim delom elektronske opreme.
     "Predajnik. Možemo pozvati policiju kad god hoćemo. A radi i na baterije. Tako, čak a kada bi presekli struju..."
     Frensis Margaret nije sačekala da završi rečenicu, već je, ne mogavši da se savlada, obavila ruke Isaku Njutnu oko vrata. Pošto ga je poljubila, udaljila se za jedan korak i zagledala mu se u lice osmehnuvši se svojim najboljim osmehom koji je govorio: 'Da li je neko za tenis', a zatim reče:
     "Zar ti nisi najpametniji čovek na svetu?"
     "Zadivljujuće, zar ne?" isceri se Isak Njutn umesto odgovora. "Znaš, kada smo otkačili radio-far na kolima shvatio sam da bismo mogli izgubiti vezu s našim prijateljima. Pomislio sam da bi nam dobro došla neka zamena."
     "Ako su nas pratili tvoji prijatelji, zašto si ga onda otkačio?"
     "Zato što ne volim da me iko prati. Čak ni prijatelji."
     "Pa, šta ćemo sada?"
     "Niko neće ništa preduzeti dok traje oluja. Stoga ćemo se vratiti onome što smo maločas prekinuli."
     I zaista, oluja je besnela svom snagom. Strašan vetar udarao je u kolibu, zbog čega su stalno kloparali kapci kroz koje su mogli da čuju kako kiša, nošena silovitim naletima vetra, udara o okna.
     "Šta si pronašao pre no što su nas prekinuli?" upita Frensis Margaret.
     "Pa, izgleda da su naši proračuni tačni, tako da možemo preći na upoređivanje naše krive u obliku slova U s onom koja potiče od komete." Isak Njutn dade devojci nekoliko listova papira, dodavši. "Napravio sam osnovu programa za izdvajanje jedinica i podešavanje razmere."
     Dva sata kasnije, sa svog mesta za konzolom kompjutera, Frensis Margaret upitno pogleda prema Isaku Njutnu koji upravo beše raspalio vatru. Ona nabora nos i reče:
     "Srećom, to je paslednja buba u tvom programu, šefe. Hajde da je pustimo."
     Ona pritisnu dugme za puštanje kompjutera u pogon i stade da posmatra ekran. Zatim zadovoljna - pošto je kompjuter nastavio da radi - Frensis Margaret odstupi od stola i zasuka rukave džempera.
     "Ovog puta je konačno proradio. Sada mu neće biti potrebno mnogo vremena."
     Štampač poče da otkucava. Pasmatrali su kako se pojavljuju brojevi; Frensis Margaret je stajala bliže tako da je mogla da upoređuje njihove izračunate (T, Y) parove s kametinim parovima (X, Y).
     "Bože, istovetni su. Naši brojevi i brojevi komete. Do ovog trenutka, čini mi se, nisam odista verovala. Ali oni su potpuno isti", prošaputa Frensis Margaret. Kada je štampač završio s izbacivanjem brojeva, ona otcepi nekoliko listova i pruži ih Isaku Njutnu.
     Isak Njutn ispruži ruku da dohvati listove, ali pred njim nije stajala Frensis Margaret dajući mu ih. Bio je to neki veoma visok predmet, koji je sijao svetlo narandžastom bojom, sa grotesknim licem nalik na masku grčke tragedije. Gotovo istog časa slika je iščezla i on je ponovo mogao da vidi Frensis Margaret, ali pre toga je osetio oštar udar toplote koja žeže. Lice Frensis Margaret bilo je iskrivljeno od straha.
     "Ponovo sam je videla. Ovog puta si to bio ti", povika ona.
     Za iznenadnim udarom toplote sledila je ledena hladnoća. Oboje su već žestoko drhtali kad su stigli do spavaće sobe na spratu. Izuvši cipele preko sebe su navukli ćebad i čvrsto se privili jedno uz drugo dok je napolju besnela neviđena oluja. Ogromne količine vode zapljuskivale su spoljašnje prozore i slivale se niz krov kolibe, kao da su se morski talasi izdigli i sručili na njega.

     Jedan čas kasnije, sedokosi čovek u postavljenoj žućkastoj jakni, koji je još nosio vunenu kapicu sa velikom kićankom, davezao se u obližnje selo Blejkeni. Zaustavio je kola pored javne telefonske govornice u predgrađu sela. Neki posmatrač mogao je pogledom da prati kako se taj čovek s vunenom kapom i velikom kićankom, ta nejasna prilika pod mutnim uličnim osvetljenjem, kreće od kola do telefonske kabine. Posmatrač ne bi primetio izraz zadovoljstva na čovekovom licu dok je okretao brojčanik. Ali posmatrač, ako se takav našao u napuštenoj seoskoj ulici, nije mogao da propusti svetli sjaj koji je iznenada obavio čoveka, telefonsku kabinu i sve ostalo, tako da je telefonska kabina poprimila oblik neke ogromne narandžaste prikaze. U stvari, bila su dva posmatrača, ne u samoj seoskoj ulici već četvrt milje dalje - sedeli su u policijskim kolima. Jedan od njih bio je isti onaj policajac koji je prethodnog dana zaustavio kola Isaka Njutna.
     "Pitam se šta je to moglo biti?" reče on svom drugu policajcu.
     "Bolje da pođemo i pogledamo", odvrati njegov drugar praktičnim predlogom.
     Policijska kola krenuše lagano kroz selo prema predgrađu. Pošto su prošli pored telefonske kabine, ponovo osvetljene mutnom uličnom svetlošću, prvi policajac promrmlja:
     "Ima nečeg čudnog tamo pazadi. U vezi s telefonskom govornicom."
     "Onda bolje da se vratimo i pogledamo", predloži njegov drug u istom praktičnom duhu kao i ranije.
     Policajci se zajedno približiše telefonskoj govornici. Unutra se videla neka tamna prilika koja je bila uspravljena pod nenormalnim uglom. Jedan od policajaca otvori vrata govornice usled čega se tamna prilika nekontrolisano okrenu. Vunena kapa s velikom kićankom bila je čitava i počivala je na onom što je nekada predstavljalo glavu. I jakna je bila čitava, ali lice sedokosog čoveka sa dogledom bilo je potpuno neprepoznatljivo. Imalo je tamno smeđu boju i bilo ugljenisano poput novina koje su stajale suviše blizu vatre.









26.
     Bilo je uznemirujuće tiho kada su se narednog jutra Isak Njutn i Frensis Margaret iskobeljali iz kreveta u sedam sati izjutra. Cele protekle noći na smenu su stražarili pored kratkotalasnog odašiljača na baterije i prijemnika podešenog na talasnu dužinu policije, tako da su čuli uputstva i odgovore što su ih razmenjivali različiti centri i široko raširena mreža policijskih kola koja je bila najgušća u pravcu Norviča. Tešili su se mišlju da bi im bio potreban svega trenutak da se uključe u tu mrežu i iz kolibe pošalju poziv za pomoć.
     Znatan deo bezbednosnih mera koje su preduzeli nužno se smanjio zbog potrebe da se preduzme bilo kakva akcija. Isak Njutn se oprezno dao na posao tako što je počeo da otvara, jedan za drugim, kapke na prozorima gornjeg sprata. Čim se uverio da se niko ne krije u neposrednoj blizini same kolibe, odmandalio je vrata i izišao napolje. Pošto je znao da će Frensis Margaret istog časa ponovo postaviti oblicu na vrata iza njega, kako bi imala dovoljno vremena da nesmetano uputi poziv za pomoć putem predajnika ako se ukaže potreba, Isak Njutn konačno postade svestan neugodne mirnoće jutra. Sve je unaokolo bilo obavijeno koprenom od vode. Kada je spustio nekoliko kapi na jezik osetio je da su slane. Znači, noćni vetar je odista podizao vrhove morskih talasa i nosio ih nekoliko stotina jardi ili, čak, više.
     Mercedes je izgledao kao da je stajao ispod vodopada. Mada nikoga nije video na oko pedeset jardi brisanog prostora koji je delio kolibu od gustog žbunja borovnica, pola armije moglo je da se krije izvan njegovog vidnog polja. Ali kritičan objekat bio je Mercedes, jer bi ga neprijateljske snage ili onesposobile ili učinile s njim još nešto gore. Isak Njutn je prvo zavirio ispod njega. Zatim je, pošto je oslobodio sigurnosnu bravu na haubi, ispitao unutrašnjost, obrativši posebnu pažnju na električnu instalaciju. Konačno, zadovoljan što ništa nije dodato vozilu, on zalupi haubu, smesti se na vozačevo sedište, uvuče ključ i okrenu ga. Kola se istog časa upališe što ga pogodi kao žestok antiklimaks. On ih brzo doveze do vrata kolibe i zatrubi. Frensis Margaret se pojavila noseći kutiju u kojoj su bili spakovani dosjei s kritičnim podacima, papirima i rezultatima kompjuterske obrade, te uskoči na sedište do vozača. Pošto je Isak Njutn smesta krenuo, devojka reče:
     "To je bio brz izlazak. Opremu možemo pokupiti kasnije."
     Uzak put koji je prolazio između žbunova borovnica naterao je Isaka Njutna da se ponovo zabrine. Put se konačno sjedinio sa malom asfaltiranom cestom koja je vodila na veću cestu.
     "Naši jučerašnji prijatelji izgleda da su iščezli. Pitam se zašto?" promrmlja zbunjeno Isak Njutn.
     Frensis Margaret nije imala prilike da odgovori jer, čim su ušli u selo Blekeni, pred sobom su ugledali policijska kola. Jedan policajac stajao je pored kola; bio je to onaj isti koji ih je zaustavio pre dva dana. Isak Njutn mu mahnu u znak pozdrava, a policajac mu mahanjem uzvrati na pozdrav i dade znak da se Mercedes zaustavi. Zatim im priđe i položi šaku na otvoreni prozor pored Isaka Njutna, upravo onako kako je i prethodni put učinio, pa reče:
     "Nadam se da mi ne zamerate što sam Vas zaustavio, profesore Njutn?"
     "Da li to svakome kažete? Novi odnosi s javnošću?" odvrati Isak Njutn. Policajac nije shvatio blagi humor koji se krio iza ove replike, ili se pravio da nije primetio, već je nastavio:
     "Stvar je u tame što ste Vi naučnik."
     Sada se prvom policajcu pridružio onaj isti praktični kolega od prethodne večeri i smesta se umešao u razgovor:
     "Jednog čoveka je, gospodine, pogodila munja."
     "Baš nezgodno", odgovori Isak Njutn.
     "I čudno", dodade drugi policajac.
     "Kako mislite čudno?"
     "Stajao je u telefonskoj govornici kada ga je pogodila", upade prvi palicajac.
     "A ništa drugo nije pogođeno", dodade drugi. "Govornica je nedirnuta. Zar ne bi trebalo da je udar prošao kroz zidove? Kao što bi to bio slučaj s onima koji se nađu u kolima."
     "Ili u avionu", poče da uvećava stvar prvi policajac.
     Isak Njutn je trenutak razmišljao, a zatim odgovori:
     "Da je udar pogodio govornicu sigurno bi prošao kroz metalne zidove. A ne kroz nekoga ko stoji unutra. Ali šta ćemo ako je došao kroz jednu od telefonskih žica?"
     "Zar se od toga žica ne bi rastopila?" sugestivno upita policajac.
     "Da, udar pune jačine rastopio bi žicu. Ali, pretpostavljam da se i bez toga može dobiti dovoljno indukovane struje da se pogubi čovek."
     "Žao mi je što moram ovo da pomenem pred damom", reče tada prvi policajac, konačno stigavši do onoga što mu je, u stvari, zadavalo glavobolju, "ali, vidite, profesore Njutne, ovde nije reč o nečem što bi se moglo uporediti sa slučajevima kada osoba nastrada od struje u kući. Momak je ugljenisan. A ipak ništa drugo nije oštećeno. Čak ni njegova odeća."
     "Čak mu je i kapica na glavi ostala čitava", primeti drugi policajac zbunjeno.
     "Kakva kapica?" upita smesta Frensis Margaret, nagnuvši se preko Isaka Njutna kako bi pogledala dva policajca.
     "Vunena kapica."
     "Plava", klimnu prvi policajac, "s velikom kićankom."
     "Pa, sada nam je jasno, zar ne?" primeti Frensis Margaret, kada su policajce ostavili nekolako milja za sobom.
     "Šta nam je to jasno, Frensis Margaret?"
     "Zašto nije bilo predstave."
     "Udar munje?"
     "To je stvarno da se čovek zamisli, zar ne?" reče devojka tihim glasom. "Nevolja je u tome što nisam u stanju da sve pretočim u reči. Ne tako da ima smisla."
     "Uhvatio sam sebe kako razmišljam o tome. Ponešto mogu da izrazim rečima, a ponešto ne mogu."
     "Šta možeš da izraziš rečima?"
     "Pa, pitam se kako je Hauard Bejker uspeo da napiše dobar deo svoje knjige o naricaljkama u toj kolibi."
     Pošto je razmislila o ovoj zagonetnoj primedbi i kako nije uspela da bogzna šta izvuče iz nje, Frensis Margaret potisnu želju da zatraži objašnjenje, te jednostavno reče:
     "Kuda smo se uputili?"
     "U princezu Reizborou."
     Pošto je izvesno vreme proučavala atlas puteva, Frensis Margaret konačno reče, na način koji je već prilično podsećao na njen uobičajeni stil razgovora:
     "Znaš, da je neko želeo da projektuje sistem puteva s namerom da oteža prilazak princezi Reizborou, ne bi uspeo da napravi ništa gore od ovoga. Pretpostavljam da predsednici vlade zbog toga i žive tamo."

     "Izgleda da ste začuđujuće mnogo i uzbudljivo napredovali od našeg poslednjeg susreta", reče predsednik vlade, kada su Isak Njutn i Frensis Haroldsen podneli kratak izveštaj o svojim nedavnim otkrićima, "video sam članak o Vama u Obzerveru. Sve je u njemu krajnje iskrivljeno prikazano, kao i obično", dodade on.
     Sem što je sada Frensis Margaret hvatala beleške, i mesto i društvo bili su isti kao i prethodnog puta: biblioteka sa barom u uglu u poljskoj rezidenciji predsednika vlade.
     "Ne vidim šta bi kao sledeće trebalo da preduzmemo", umeša se ministar finansija. "Pretpostavljam da mora postojati sledeće. Čini se da u nauci uvek postoji sledeće."
     "Ako nema sledećeg, stvar ubrzo atrofira", klimnu Isak Njutn.
     "Pa šta, onda, predlažete?" upita predsednik vlade.
     "Moramo uzvratiti emitovanjem. Koristeći istu talasnu dužinu, isti pulsirajući sistem i sličnu poruku. Parove šifrovanih brojeva koji će predstavljati vreme i najnoviju udaljenost komete od Sunca - razume se u našim merama."
     "Što će predstavljati očigledan dokaz da smo primili i razumeli kometine vlastite signale", klimnu ministar finansija. "U čemu je caka, ako smem da pitam?"
     "Kometa Bosvel se sve više udaljava. Do vremena koje nam je potrebno da postavimo neki satelit, tako da može da emituje, udaljenost bi mogla da postane prevelika. Tada bismo morali da usmerimo emitovanje prema Halejevoj kometi koja nam se upravo približava."
     "Posmatrano sa stanovišta odnosa s javnošću, Halejeva kometa će biti mnogo bolja", reče oduševljeno predsednik vlade. "U stvari, sa stanovišta odnosa s javnošću Halejeva kometa bila bi fantastična - mada pretpostavljam da nam odnosi s javnošću ne smeju biti glavna preokupacija."
     "Ali jesu", reče ministar finansija, "uvek su. A Vi se nadate nekoj vrsti odgovora?" upita on Isaka Njutna.
     "Da, ali ovo moramo shvatiti kao partiju šaha, potez po potez. Ako pretpostavimo da su prvi signali imali neki cilj, možemo očekivati neku vrstu odgovora. Kada vidimo u čemu se on sastoji..."
     "...sami vučemo naredni potez", klimnu ministar finansija.
     "Znate, Godfri, ako uspemo da izazovemo Halejevu kometu da na neki način reaguje...", poče predsednik vlade.
     "Već vidite sebe ovenčanog oreolom slave?" nasmeši se ministar finansija.
     "Otprilike", priznade predsednik vlade.
     "Ako uspemo da na vreme postavimo satelit - to je problem pozadinske službe", upade im u reč Isak Njutn.
     "Zapravo, ceo britanski satelitski program drži CERC. Da li i to predstavlja problem?"
     "Ako ovo treba da potpadne pod nadležnast CERC-a, predsedniče vlade, taj problem će biti nemoguće prevazići."
     "Pored činjenice što se, izgleda, ne slažete baš najbolje s Istraživačkim većem, možete li mi pružiti još neki razlog?"
     "CERC je stavio do znanja da Veće ne veruje u signale s kometa."
     "Neosporno je da će morati da poveuruju pošto vide Vaše poslednje rezultate."
     "Možda, ali preko volje. Ali ne smatram da će Istraživačko veće išta preduzeti kada doživi poraz, a kako će vremenski rok biti kratak to će im poslužiti kao izgovor da stvari krajnje zapetljaju. Pored toga, predsedniče vlade, ne baš tako davno tražili ste od mene da se vratim iz Ženeve, kao što se verovatno sećate - kako bih pomogao univerzitetima. Ali, ako svaki put kada neki univerzitet postigne nešto važno vlada to njemu oduzme, onda zadatak koji mi je poveren postaje bezvredan, zar ne? Ovaj projekat počeo je u Kembridžu i trebalo bi u Kembridžu i da ostane."
     "Koliko će to koštati? Deset miliona - ili više?"
     "Otprilike. Ali moraćemo da kupujemo unaokolo veoma oprezno pre no što budemo u stanju da napravimo odgovarajući troškovnik."
     "Godfri, kako možemo Kembridžu staviti na raspolaganje deset miliona?"
     "Neka naročita istraživačka subvencija može se, u principu, dodeliti i preko Univerzitetskog komiteta za subvencije", odvrati ministar finansija. "Ali jedna ovako velika subvencija postala bi predmet mnogobrojnih rasprava i sumnjam da bi se stvar mogla izvesti u neophodnom vremenskom okviru."
     "I ne bi", složi se Isak Njutn. "Kembridž bi proveo mesece raspravljajući o koječemu pre no što bi uopšte prihvatio jednu ovako veliku subvenciju. Iskustvo mi govori da bi bilo pogrešno ići preko tela kakvo je Univerzitetski komitet za subvencije, koji mora da baca svoju mrežu mnogo šire nego što je ovaj pojedinačni projekat. Nama je potrebna organizacija koja će biti povezana samo s ovim projektom i ni sa čim drugim."
     "Ne vidim načina", reče nerado ministar finansija, "da Ministarstvo finansija uputi subvenciju direktno kevendiškoj Laboratoriji. Novac mora preći put od Ministarstva finansija do nekog računovođe koga je naimenovala vlada. Univerzitetski komitet za subvencije ima status naimenovanog računovođe, ali ne i pojedinačni univerziteti, a još manje pojedina odeljenja u okviru univerziteta."
     "I zbog toga, razume se, imamo sistem Istraživačkog veća čija, pak, mnogobrojna veća delaju u svojstvu naimenovanih funkcionera", objasni predsednik vlade.
     Frensis Haroldsen iznenada diže pogled sa svojih beležaka. "Smem li, molim Vas, da postavim jedno pitanje? Ko je bio naimenovani funkcioner za novac kojim je raspolagao institut za intelektualne usluge predsedniku vlade? Hoću da kažem, onda kada je postojao institut za intelektualne usluge..."
     "Ministarstvo finansija stavilo je na raspolaganje jednu malu subvenciju kancelariji predsednika vlade."
     "Zašto Ministarstvo finansija ne bi moglo da stavi na raspolaganje kancelariji predsednika vlade neku veću subvenciju?"
     "Bilo bi suviše upadljivo", ponovo odvrati ministar finansija.
     "Ovaj projekat biće doista veoma upadljiv, bez obzira na to kako će biti ostvaren. Ako uopšte bude ostvaren. Stoga, ako bude ostvaren, onda mu malo više upadljivosti neće smetati. Bolje je postići upadljivo uspeh preko kancelarije predsednika vlade, nego neuspeh preko Istraživačkog veća", nepokolebljivo zaključi Frensis Margaret.
     "Mogli biste da mi kažete šta biste za osveženje, dok razmišljamo o ovom predlogu", reče predsednik vlade, uputivši se od stola prema baru. "Godfri?"
     "Džin i tonik, molim te."
     "Profesore Njutn?"
     "Suvi šeri, molim Vas."
     "Gospođice sekretarice?"
     "Veliki sok od paradajza sa vorčester-sosom, molim Vas. Ali dozvolite da se ja pobrinem za to, predsedniče vlade."
     Kada su se ponovo okupili, Isak Njutn srknu šeri i poče:
     "Voleo bih malo da razradim tu ideju. Pretpostavimo da kancelarija predsednika vlade naimenuje jedan upravni komitet, neku vrstu Veća izvršitelja projekata, u kome bi, recimo, bila tri člana iz Vaših redova i tri iz redova naučnika. Komitet tada naimenuje kevendišku Laboratoriju za svog koordinatora projekta."
     "Šta ćemo s ugovorima? Mislim, kako da ih sklopimo?" istog časa upita ministar finansija.
     "Laboratorija bi dala tehničke preporuke Veću, ali Veće bi bilo, u stvari, odgovorno za sklapanje ugovora."
     "A kako bi se finansirala sama Laboratorija?"
     "Na bazi dodatnih troškova."
     "Koje bi nadziralo Veće?"
     "Da, razume se."
     "Kako da naimenujemo to Veće?" zapita sada već zainteresovano predsednik vlade.
     "Napravimo probu", odgovori Isak Njutn. "Naimenujmo privremeno veće koje će kasnije biti ozvaničeno. Predsedavajući nam je, razumljivo, predsednik vlade. Predsednik vlade takođe imenuje još jednog člana Veća, kao i ministar finansija. Kako ministar finansija nikada ne bi naimenovao sam sebe, onda predsednik vlade imenuje ministra finansija, a ministar finansija imenuje nekog službenika iz Ministarstva finansija, nekog službenika koji će besprekorno voditi brigu o računima Veća, do najmanjih sitnica."
     "Hvala Vam na svim ovim odlukama, profesore Njutn. Dok ne izaberete predstavnike nauke u Veću, imaćete svih šest članova već u džepu. Ko će, osim Vas, predstavljati nauku?" upita predsednik vlade.
     "Neko s kim sam mnoge godine radio u EVNI-ju. On je Nemac, ali ne vidim razlog da ne bude član, naročito stoga što ćemo u određenom trenutku morati da iznajmimo satelit, te ćemo morati da sarađujemo s Evropljanima a, možda, upravo s Nemcima. Za šestog člana, izabrao bih nekoga ko će predstavljati Univerzitet. Verujem da će master mog Koledža postati sledeće godine zamenik ministra finansija. Zamoliću ga da se pridruži veću."
     Nastupila je duga tišina koju je prekinuo predsednik vlade okrenuvši se ministru finansija:
     "Pa, Godfri, rekao si mi da predviđaš kako će ovaj posao postati iznenađujuće važan. Šta sada imaš da kažeš?"
     "Mislim da ovaj predlog u vezi sa kontrolnim Većem pruža ovakvom jednom projektu najbolje izglede za uspeh, mada nisam siguran da sam mogu mnogo doprineti."
     "Suviše ste skromni", reče odlučno Isak Njutn.
     "Ta stvar će biti krajnje upadljiva", nastavi ministar finansija, "delom zbog spektakularne prirode samog projekta, a delom zato što ćemo u velikoj meri odstupiti od uobičajenih procedura. Tako bi mogao da zadobije veoma značajne političke implikacije. Pošto je ovo izrečeno, ako budemo smatrali da je vredno truda, treba i da prionemo na posao. To bi bilo moje mišljenje, predsedniče vlade."
     "Da, dobro", klimnu predsednik vlade, "to će se, u svakom slučaju, razlikovati od okretanja mlinskog točka, zar ne?"
     Ponovo je nastupila duga tišina koju je, kao i prošli put, prvi narušio Isak Njutn rekavši:
     "Nisam siguran da nas ima dovoljno za kvorum, ali neke odluke moramo odmah doneti. Da li treba da objavimo ono što smo do sada postigli? Ili bi trebalo da odgodimo objavljivanje?"
     "Zašto da čekamo?"
     "Neki naučnici vole da već na početku projekta imaju neki rezultat u šaci kako bi mogli bar nešto da ponude ako se projekat izjalovi."
     "Hoće li se ovaj projekat izjaloviti?"
     "Ne možemo isključiti i tu mogućnost."
     "Mislim da ne treba kretati u posao misleći na neuspeh. Stoga sam ja za objavljivanje. Godfri?"
     "Slažem se. Pored toga, Vaši dosadašnji rezultati omogućiće ljudima da lakše shvate ono što radimo. Ne možemo u potpunosti zanemariti ni odnose s javnošću."
     "Kada se očekuje rasplet?" upita predsednik vlade.
     "Za oko petnaest meseci."
     "U politici se nikada ne vodi briga o stvarima koje će se dogoditi tek za petnaest meseci", zaključi predsednik vlade.
     Kada su se ona i Isak Njutn uputili nazad u Kembridž, Frensis Haroldsen reče:
     "Mislim da smo to odlično izveli."
     A u rezidenciji predsednika vlade, dotični je rekao ministru finansija:
     "Mislim, Godfri, da smo upravo napravili dobar pazar. Ali ako stvar zakaže... ko zna kakve bi mogle da budu posledice?"









27.
     Dr Alan Bristou, izdavač nedeljnog naučnog magazina Nejčer, sedeo je u velikoj crnoj naslonjači u kancelariji Isaka Njutna u kevendiškoj Laboratoriji. Iz aktovke je izvadio fasciklu, otvorio je i objavio:
     "Sigurno ste već pogodili, profesore Njutn, da sam došao da porazgovaramo o članku 'O prijemu signala sa Basvel komete' čiji su autori F. M. Haroldsen, Vi i K. Valdhajm. Pošto je stvar o kojoj je reč pomalo delikatna, smatrao sam da će biti bolje da o tome s Vama lično razgavaram, umesto da se poslužim telefonom."
     "Vrlo ste pažljivi, dr Bristou."
     "Pa, ovaj, da, nadam se da ćete i dalje tako misliti o meni. Dozvolite da odmah pređem na stvar. Nejčer je voljan da odmah objavi članak bez procene vrednosti, upravo onako kao što ste i tražili, ako izmenite naslov i ako izbacite svaki nagoveštaj da signali potiču s komete."
     Isak Njutn oseti kako je u čudu otvorio usta. Povrativši se on uspe da mirno kaže:
     "Zar to ne bi pomalo ličilo na Hamleta bez danskog princa?"
     "Verovatno, ali teško da možete od nas da očekujete da objavimo jednu potpuno neprihvatljivu hipotezu."
     "Da li Vi to nagoveštavate da je proračun pogrešan?"
     Alan Bristou energično odmahnu glavom. "Taman posla. Mada ga, u stvari, nismo lično proverili, voljni smo da u potpunosti prihvatimo proračun."
     "Ili je Valdhajm pogrešno dešifrovao zapis?"
     "Ne, ne. Sve mi to prihvatamo."
     "Pa, u čemu je onda nevolja? Pa zbog čega je onda hipoteza neprihvatljiva?"
     "Neprihvatljiva je ona hipoteza za koju se smatra da je u podređenom odnosu prema bilo kojoj drugoj hipotezi koja je u stanju da objasni činjenice. Ona se nalazi poslednja na listi prioriteta."
     "A ko to odlučuje koja je hipoteza u podređenom odnosu?"
     "Društvo naučnika. Nejčer mora da dela vodeći računa o dobrobiti društva naučnika. Naš tiraž zavisi od pretplatnika a, uzgred budi rečeno, više od polovine ih je iz Sjedinjenih Država. U stvari, želim da kažem da je malo verovatno da će kevendiška Laboratorija zavući ruku u džep i dotrčati da nas spašava, ako Nejčer doživi teška vremena."
     "Čak i kada bismo to učinili, bojim se da naš džep nije baš mnogo dubok", priznade Isak Njutn. "Ali zbunjuje me", dodade on, "ideja da ijedna druga hipoteza može da objasni činjenice."
     "Oh, svakako da može! Hauart je mogao da krivotvori signale kako buste vi došli do ovakvih rezultata."
     "Ali Istraživačko veće je raskinulo njegov ugovor upravo zbog tih signala. Zašto bi oni to učinili ako signali nisu postojali?"
     "Oh, nema sumnje da su pastojali autentični signali. Ali to nisu oni koje Vam je Hauart dao."
     "Pa šta, onda, želite da mi uradimo?"
     "Da tačno opišete ono što ste uradili. Ni više ni manje. Od Hauarta ste dobili pretpostavljene signale s komete. Raščlanili ste ih u parove brojeva za koje ste zatim utvrdili da se podudaraju s parovima brojeva izračunatih prema orbiti komete. Bez ikakvih izvođenja ili zaključaka - samo činjenice. Shvatite, profesore Njutne, ako je ovo sve pogrešno, slučaj uopšte ne bi bio usamljen. Otprilike jednom mesečno izbijaju na videlo slični slučajevi - a ovo bi mogao da bude samo vršak nekog ogromnog ledenog brega. Priznajem da se to dešava uglavnom na polju biologije, ali ta praksa sve više uzima maha."
     "Moram priznati da mi ta mogućnost uopšte nije pala na pamet."
     "To je zato što se bavite delom fizike gde je to praktično nepoznato."
     Misli Isaka Njutna se razbistriše. Počeo je da lupka po stolu vrhom olovke, te reče:
     "Mora postojati način da se proveri ono što tvrdite. Istraživački odbor je raskinuo ugovor s Hauartom zato što je posedovao dokaz da su primljeni nedozvoljeni signali. Hauart mi je rekao da je neka druga istraživačka grupa, verovatno iza njegovih leđa, odnela Istraživačkom veću te nedozvoljene signale. Znači, Istraživačko veće mora da poseduje taj originalni materijal ili, bar, jedan njegov deo. Upoređivanjem s našim materijalom lako bismo ustanovih da li je posredi prevara."
     Bristou klimnu i reče:
     "Sada dolazite do odista osetljivog mesta. Može se desiti da Istraživačko veće poseduje materijal koji bi mogao da uzdrma Vaš položaj. Ne samo Vaš članak, već i sve zabrane na visokom nivou koje ste izborili."
     "Pretpostavljam da će prvo morati da sačekaju objavljivanje članka, pre nega što krenu u akciju", primeti Isak Njutn s nelagodnošću.
     "I hoće", ponovo klimnu Bristou. "Kada se imaju u vidu Vaši pomalo zategnuti odnosi s Većem, situacija zahteva da se o njoj prvo dobro promisli."
     Isak Njutn se iskosa nasmeši i reče:
     "Pa, u prvi mah sam pomislio da ćemo se pošteno isvađati. Umesto toga želeo bih da Vam se zahvalim, dr Bristou. Da li biste večerali danas sa mnom u Trinitiju?"
     "Hvala, rado. Noćas se vraćam u grad. Da li će biti nezgodno ako se oprostim između pola devet i devet?"
     "Nipošto. Možete otići odmah posle večere, pre no što kolege odu na porto."
     "Stari, dobri kembridžski način života."
     "Tako je. Bio sam odsutan trinaest godina i ništa se nije izmenilo."
     "Možda je dobro da se neka mesta ne menjaju. Da li bi Vam smetalo da malo promenim temu?" reče Bristou. "Kruže glasine da imate poteškoća oko kupovine satelitskog prostora."
     "Lažne glasine ili glasne glasine, kako reče Šekspir?"
     "Čini mi se da su glasne glasine."
     "Pregovori su u toku."
     "Delikatni pregovori?"
     "Očiledno."
     "Ali bićete u stanju da obezbedite prostor?"
     "Uopšte ne sumnjam u to."
     "Pa u čemu je, onda, problem?"
     "Sami ste već ukazali na njega - kada ste rekli da imamo posla s neprihvatljivom hipotezom."
     "Uzgred da napomenem", upade mu u reč Bristou, "sve što kažete smatraće se poverljivim. Ali kada se ovakve stvari pojave u štampi, Nejčer je primoran da komentariše i mi to činimo jer bolje je za sve da dobiju informativan komentar, nego razna nagađanja i tendenciozne vesti. Teško da možete očekivati da ćete izbeći komentare pošto ste oformili ovo Veće pod patronatom predsednika vlade."
     "Ni ne očekujem. U stvari, ništa drugo nisam ni izazivao sem komentara, več od prvog dana kada sam se vratio iz EVNI-ja. Očigledno je da svi koji poseduju višak slobodnog satelitskog prostora za narednu godinu znaju da nas on zanima, a očigledno je i to da jake političke veze Veća, koje se brine o projektu Halej, podrazumevaju činjenicu da smo možda spremni da platimo najviše kako bismo zakupili prostor."
     "Ne treba biti genije da bi se to shvatilo. Znači, Vi ste, u biti, u škripcu?" nagovesti Bristou.
     "I jesmo i nismo. Mada Vam možda to nije palo na pamet, ali nas neće prevariti. U stvari, novac uopšte nije u pitanju. Sume nisu tolike da bi predstavljale politički problem. Kada vlade trguju milijardama, razlika između deset i dvadeset miliona je ništavna. Nije, čak, velika ni prema EVNI-jevim standardima."
     "Onda i dalje ne vidim u čemu je problem."
     "Problem leži u neprihvatljivoj hipotezi. Iz same prirode neprihvatljive hipoteze proizilazi da će njene posledice poremetiti mnogo šta - ukoliko se pokaže da je ona tačna. Tako će svi koji su u prilici da nam prodaju satelitski prostor želeti da iskoriste svoju moć za kupovinu deonica projekta, razume se, pod uslovom da se pokaže da je hipoteza tačna. S druge strane, pak, želeli bi da se nalaze hiljadu milja daleko, ako se pokaže da je pogrešna. Ostavimo jadne stare Brite na cedilu, ako stvar ne uspe; pridružimo im se ako uspe. Osigurajmo ulog, upravo onako kako i Vi to činite u pogledu ovog našeg objavljivanja."
     "Sklapanjem neobaveznog ugovora, pretpostavljam?" klimnu Bristou, ne obrativši pažnju na Njutnovo peckanje.
     "Neobaveznog u tom smislu da im se ostavi mogućnost da se kasnije pridruže."
     "To je svakako u redu, ako krajnji datum za odlučivanje prethodi lansiranju satelita?"
     Isak Njutn se nasmeja. "Niko ne bi mogao ni da pomisli da bude toliko neotesan pa da otvoreno zatraži da se mogući datum odredi posle lansiranja satelita", reče on. "U stvari, zainteresovani traže da se mogući datum odredi prema njihovim unutrašnjim budžetskim problemima. Tvrde da još ne znaju da li će moći da pronađu novac kako bi se pridružili, mada to žarko žele, razume se. U tome je cela priča a svi je se drže."
     "S tim što se budžetski problemi razrešavaju po lansiranju satelita, pretpostavljam?"
     "U tome i jeste trik. Rešavaju se pošto je trka završena."
     "Drago mi je što mi moramo samo da se nosimo sa otrcanim komercijalnim pitanjima", reče Bristou. "Želim Vam sreću."
     Pogledavši na sat Isak Njutn primeti:
     "Oh, obećao sam da ću pre večere svratiti do mastera Trinitija. Zašto ne biste i Vi pošli... mada, ako se desi da on želi sa mnom da porazgovara o nečem poverljivom, moraću da Vas zamolim da me za trenutak izvinite."
     "To se, naravno, podrazumeva", klimnu Bristou.

     Master Trinitija im dotapka u susret kada je Isak Njutn uveo Alena Bristoua u veliki salon na spratu u masterovoj Lodži na severo-istočnom uglu Velikog trga Trinitija.
     "Dozvolite da predstavim svoga gosta, master: Dr Alen Bristou. Bristou je izdavač Nejčera. Došao je danas posle podne da porazgovaramo o našem članku."
     "Nejčera, tog uzvišenog nedeljnika!" uzviknu master. "Upravo sam zbog tog Vašeg članka i hteo da se vidim s Vama, Njutne. Pokušao sam da ga pročitam, kako i priliči jednom savesnom članu Veća. Tako da možete ostati, ako to želite, dr Bristou. Ili možete sipati sebi piće iz bifea koji se nalazi na suprotnom kraju ove prostorije, ako ste s ove udaljenosti u stanju da ga vidite. Ili možete proučavati srebro. Imamo ga mnogo u ovom Koledžu. Ili, razume se, možete sve to činiti", srdačno ga dočeka master svojim dubokim zvonkim glasom. "Bio sam zabrinut zbog Vaših signala u obliku tačaka i crtica, Njutne. Trudili ste se da naglasite da je talasna dužina primljenih signala veoma dugačka - suviše dugačka da bi dospela do tla kroz jonosferu, kako je Vi nazivate."
     "Tako je, masteru."
     "Pa kako su onda ti signali uhvaćeni sa Zemlje? Ili je satelit na neki način bio prepravljen?"
     "Ne, satelit nije bio prepravljen. Satelit je uhvatio jedan uzorak tačaka i crtica pomoću nečega što se zove dugotalasni nosač. Uzorak je snimljen, a zatim ponovo emitovan do Zemlje preko nosača za kraće talase, koji lako prodiru kroz jonosferu. To je priroda satelitske telemetrije. Ona koristi podatke dobijene pomoću različitih instrumenata na načine koji su najpogodniji za same instrumente, a zatim ponovo emituje te podatke, na najpogodniji način, prema tlu. To je dvostepeni proces."
     "A - ha! Znao sam da mora postojati neko objašnjenje. Tako je to uvek s vama naučnicima. Znači, taj dr Hauart je bio čarobnjak za telemetriju, ekspert u poigravanju s tačkama i crticama. Mada je i dalje tajna kako se posle ponoći našao mrtav za našim orguljama. Razmišljam da o tome napišem dramu. Još tragam za likovima, i zbog toga sam sretan što sam se upoznao s Vama, dr Bristou."

     Bilo je blizu devet uveče kada se Isak Njutn dovezao do prilaza prema Boltonovoj kući u Adams-Roudu. Frensis Haroldsen je bila odsutna; pokušavala je da šarmira ptičice iz Vašingtona. Kurt Valdhajm je bio na sličnom zadatku u Nemačkoj. Tako je on ostao sam da se bori s gromom iz vedra neba koji je izazvala poseta Alana Bristoua.
     Isak Njutn je bio navikao na naučnike koji su pridavali više značaja ili više tačnosti rezultatima svojih eksperimenata nego što je to bilo opravdano. Navikao je i na rezultate za koje je tvrđeno da su prividni, da su puki efekti koje su stvorili uređaji. Ali nikada ranije nije razmišljao o namernoj obmani izvršenoj u velikim razmerama. Tokom protekla tri sata jedan deo njegovog mozga tragao je za nečim što bi opovrglo tu ideju. Proračun koji su izvršili on i Frensis Haroldsen u kolibi Hauarda Bejkera na norfolkskoj obali bolje je odgovarao traženim rezultatima kada su koristili najnovije podatke o orbiti Bosvelove komete, nego kada su se služili podacima. Znači, Hauart ne samo da je morao da izvrši prevaru već je, čak, morao i da u tu prevaru ukalkuliše nove podatke. Ali zašto da ne? Kada jednom čoveka počne da grize takva sumnja, onda nema granice do koje ona može da ide.
     Duga dva sata, sve do jedanaest časova uveče, Isak Njutn je jednostavno sedeo razmišljajući o brodolomu do koga je moglo da dođe. Veće na visokom nivou, za čije je osnivanje on krivac, bilo bi ismejano, a da se ne pominju očigledne političke posledice. Nestalo bi i osećanje svrsishodnosti koje je počelo da preplavljuje kevendišku Laboratoriju, više nego nestalo.
     Bio je u iskušenju da se mane takvih misli, da nastavi. Ali, ako je situacija odista bezizlazna, mogla je samo da postane još bezizlaznija - i to ubrzo. Do sada nisu bile potrošene veće sume novca, niti su neki važniji ugovori bili potpisani. Još je bilo vremena da se povuče i izbegne potpuni krah, premda ni u kom slučaju bez putera na glavi. Uvek se vraćao na Istraživačko veće koje je u svojim fasciklama posedovalo dokaz za obmanu ili potvrdu verodostojnosti činjenica.
     Boltonova kuća se iznenada nagnu na jednu stranu što je, izgleda, uvek činila u ovo doba dana. To je Isaka Njutna trgnulo iz misli. Dok se peo stepenicama shvatio je da mora da se ponizi. Mora otići da porazgovara s predsednikom Veća.









28.
     Bila je to neprijatna seoska vožnja od Kembridža do Svindona gde se pre nekoliko godina Istraživačko veće preselilo iz centra Londona. Neprijatnu vožnju seoskim putem, međutim, nadmašila je teškoća s kojom se Isak Njutn suočio kada je hteo da pronađe Nort Star-aveniju u samom Svindonu. Neko mu je rekao da krene prema mestu poznatom pod imenom Oazis, ali uputstva koja su mu dali odvela su ga na pogrešnu stranu železničke pruge tako da, iako se našao na samo nekoliko stotina jardi od svog odredišta, nije mogao da kola prebaci preko nje. Pomalo besan uspeo je da ih parkira, a zatim je pešice prešao preko šina, da bi se našao među izvesnim brojem velikih zgrada čiji ga je arhitektonski stil podsetio na utiske koje umetnik stiče posmatrajući drevnu Mesopatamiju. Tu je bila i zgrada Istraživačkog veća i čim se provukao kroz njen ulaz osetio je da nijedno od iskustava koje je doživeo otkad je, pre tri sata, napustio Kembridž ne predskazuje da će sastanak sa predsednikom CERC-a biti veseo; a gospođa Ganter ga je zakazala za tačno tri časa posle podne, tako da je morao da preskoči ručak - što mu nije popravilo raspoloženje.
     "Imam sastanak sa ser Entonijem Maršalom", poče on uniformisanom nastojniku, "zakazan za tačno tri časa posle podne."

     "Onda ste stigli tačno na vreme, gospodine", reče čovek. Posle kratkog telefonskog razgovora, on dodade: "Poslaće nekog dole. Ako želite, možete da sednete..."
     Jedan od sekretara ga povede ka liftu; zatim niz hodnike do jedne pretkancelarije sa debelim tepisima u kojoj je bilo još nekoliko sekretara i mnogo staklenih pregrada. Entoni Maršal bio je sredovečan muškarac, srednje visine, prilično male okrugle glave, a s velikim naočarima s rožnatim okvirom. Bio je glava hemijskog odeljenja na univerzitetu Midlend, odakle je krenuo dobro utabanom stazom, preko mesta rektora do predsednika Istraživačkog veća.
     "Mislim da se nikada ranije nismo sreli", reče Maršal dok je prilazio da se rukuje.
     "Ne, bio sam van zemlje dosta godina."
     "Vaša sekretarica je samo rekla mojoj sekretarici da želite da me vidite, ali ne i zašto."
     "Mislim da ste već pogodili, reč je a aferi Hauart."
     "Da li bi Vam smetalo ako bih zamolio jednog ili dvojicu mojih službenika da nam se pridruže?"
     "Više bih voleo da ne budu prisutni. Bar ne u početku. Možda kasnije, ako se ukaže potreba."
     "Dobro. Ali ne smete se osloniti na moje poznavanje pojedinosti. Ja tom stvari nisam rukovodio."
     "Onda nas ima dvojica, jer nisam ni ja. To je već bila fait accompli kada sam stigao u Kembridž. Pokušao sam da zaustavim plimu, ali nisam uspeo."
     "Rečeno mi je da to i nije bilo moguće, zbog pravila. Dobili smo savete od oba naša komiteta kao i od pravnog odeljenja."
     "Da, tako mi je rečeno."
     "Iskreno, pamalo sam zbunjen. Mislio sam da držite konce sigurno u rukama u ovom trenutku. Šta, onda, možemo da učinimo za Vas? Hauart je na nesreću mrtav i stvar je sama po sebi time rešena. Po svoj prilici?"
     "Vi ni u kom slučaju ne biste prihvatili na sebe odgovornost za njegovu smrt?"
     "Razume se da ne."
     "Ne, mislim da ne bih ni ja da sam na Vašem mestu", složi se Isak Njutn, "mada, kao što sam već rekao Vašem čoveku, Klemperdaunu, čak i pre tragedije, ja bih drugačije pastupio."
     "U Kembridžu biste imali više slobode od nas."
     "Možda. Ali ima jedna sitnica u vezi s raskinutim ugovorom između nas, Vas kao predstavnika Veća i mene kao predstavnika Laboratorije, koju moram da raščistim. Posle toga će cela ova stvar moći da počiva u miru, zauvek. Kakvi su bili Vaši tehnički razlozi na osnovu kojih ste odlučili da raskinete ugovor?"
     "Neovlašćeno karišćenje sredstava, razume se."
     "Otkud ste znali da su sredstva korišćena na neovlašćen način?"
     "Koliko se sećam, primili smo izveštaj od jedne druge grupe koja je radila na tom projektu."
     "Mora da postoji neki prilično jak dakaz na osnovu koga je Veće preduzelo tako drastičan korak."
     "Čini mi se da je pastojao. Ali to je osetljiva oblast. Veće ne želi da zametne kavgu izmedu grupa na različitim univerzitetima. Sasvim je dovoljno ono što se već dešava između Kembridža i samog Veća."
     Posle ovog istraživačkog okršaja, Isak Njutn je bio gotovo uveren da se Maršal ne ponaša poput nekog ko u rukavu ima ful kečeva. Sekretarica je unela šolje sa čajem i tanjir sitnih kolača. Dok je prihvatao čaj i umesto ručka uzeo onoliko kolača koliko je smatrao da je pristojno, Isak Njutn se pitao da li bi trebalo da odustane od daljeg razgovora na neki uverljiv i razuman način. Ipak je odlučio da u interesu svih koji rade na projektu Halej, a naročito zbog palitičara i mastera svog Koledža, položi nekoliko karti na sto iako bi to Maršal mogao da protumači kao prednost u korist Veća.
     "Koliko se ja razabirem u toj stvari", reče on, "Veće nikada ne bi preduzelo ništa u toj meri drastično da nije posedovalo čvrste dokaze. Ta druga univerzitetska grupa mora da je, stoga, stavila na uvid taj jak dokaz - u obliku signala koje je Hauart pribavio neovlašteno se koristeći određenim sredstvima. Pretpostavljam da oni mora da su poslati Veću?"
     "I ja tako mislim. Sasvim sigurno jesu."
     "Znači li to da ih imate u kartoteci?"
     "Verovatno."
     "Da li biste mogli to da utvrdite?"
     "Svakako da bih mogao. Ali zašto?"
     "Biće mi drago da objasnim, ako biste Vi prethodno bili tako ljubazni da proverite da li odista imate u kartoteci te signale. U suprotnom slučaju, otkazivanje Hauartovag ugovara bilo bi u priličnoj meri nepropisno, zar ne? Bila bi to samovolja - kako se obično kaže."
     "Ne sumnjate, valjda, u naše bona fides?"
     "Ne, ne sumnjam, ser Entoni. Pokušavam samo da kažem da dok ne vidimo taj jak dokaz nismo u mogućnosti da zakopamo sekiru. Ipak imamo na vratu jednog mrtvog čoveka."
     Entoni Maršal je nečujno prešao po debelom tepihu od radnog stola do vrata koja su vodila u prostoriju za sekretarice. Kada ih je otvorio, on pozva:
     "Gospođo Brounli, donesite mi, molim Vas, dokumenta o dr Majku Hauartu i o našim ugovorima s kevendiškom Laboratorijom."
     Maršal se zatim vrati do Isaka Njutna i zapita s izgledom čoveka koji je rešio da hazardira:
     "Pomalo sam iznenađen što niste pitali da li imamo neki prazan satelitski prostor."
     "Zato što i Vi, kao i mi, morate da kupite taj prostor, pa sam pretpostavio da ne biste kupovali preko Vaših potreba - ne u ova vremena finansijske oskudice", odgovori Isak Njutn. "Čini mi se da su na tržištu samo oni koji imaju rampe za lansiranje. Sav Vaš satelitski prostor sigurno je raspodeljen nekoliko godina unapred?"
     "Na papiru, da. Ali kada imate odvrnutu slavinu, uvek se može produžiti rok za određene stvari."
     "Ne bi mi se dopalo da nekoga istisnem; postao bih veoma nepopularan."
     "To baš ne čujem često u ovoj kancelariji", odgovori Maršal iskrivivši lice u osmeh. "Obično se trude da dokažu, i to na krajnje uverljiv način, zašto treba da dobiju prednost u odnosu na nekog drugog."
     Pokazalo se da je gospoda Brounli starija od svih sekretarica koje je Isak Njutn do tada video. Ušla je noseći u naručju gomilu fascikli koje je pažljivo položila na Maršalov sto.
     "Ne zanimaju me lične niti poverljive stvari", objasni Isak Njutn umirujuće, "samo signali, taj jak dokaz - ako ste ga ikada i imali, a niste ga samo izmislili."
     Pošto je proveo nekoliko minuta pregledavajući fascikIe, Maršal uzviknu:
     "Evo, ovde ima dosta tehničkih stvari. Znao sam da moramo to imati, razume se."
     Isak Njutn ustade sa stolice, na izgled sasvim mirno, mada se nije tako osećao. Maršal je spustio otvorenu fasciklu na sto i oba muškarca se zagledaše u nju. Isak Njutn se uverio da je to bio zapis sa signalima. Nemarno je podizao listove dok nije naišao na deo zapisa koji je bio dobrog kvaliteta, a zatim reče:
     "Ali imali ste na umu nešto mnogo važnije od ovoga. Učinilo mi se da mi nudite neku vrstu predloga."
     "Da li ste razmišljali o tome šta ćete ako se Vaš satelit raspadne pri lansiranju?"
     "Očigledno će nam biti potreban drugi. U svakom slučaju, biće nam potreban još jedan, bez obzira na to da li ćemo imati neprilika pri prvom lansiranju. Neminovno će nam biti potrebno još nekoliko. Budimo otvoreni. Šta želite zauzvrat?"
     Entoni Maršal se zavali u veliku stolicu za okretanje kraj radnog stola. Jedan dugi trenutak posmatrao je Isaka Njutna, a zatim reče:
     "Da Istraživačko veće postane član Halejevog odbora."
     "To sam i mislio", klimnu Isak Njutu. "Dajte mi nekoliko minuta da razmislim o tome; a dok razmišIjam da li biste mogli da mi fotokopirate ovaj deo signalnog zapisa."
     "Je li je to ono zbog čega ste došli?"
     "Da, nisam očekivao da ću uleteti u razgovor o ovom mnogo važnijem pitanju koje ste pokrenuli. U Hauartovom zapisu je, znate, postojala praznina, a nama je potreban taj deo koji nedostaje kako bismo povezali vremenske označivače."
     Entoni Maršal padiže fakciklu i odnese je u kancelariju za sekretarice, ostavivši Isaka Njutna da sažaljeva samog sebe što je postao tako dobar lažov. Zatim je počeo da sanjari i nije ni primetio kada se Maršal vratio. Pitao se kako je ono što se nalazilo u članku koji su sastavili Majk Hauart, Frensis Haroldsen, Kurt Valdhajm i on stiglo iz kancelarija Nejčera do Istraživačkog veća u Svindonu. Zbog toga je Maršal bio toliko nestrpljiv da se priključi odboru projekta. Verovao je Alenu Bristou da članak nije poslat stručnjacima. Ali neko ko ga je video obavestio je nekog drugog. Tako je vest počela da se širi prenošena bežičnim telegrafom. U nauci se samo na jedan način mogla sačuvati tajna i to ako je čuvaš u sebi. Isak Njutn glasno reče:
     "Moram Vam reći da nisam ovlašten da poklanjam članstvo u Halejevam odboru."
     "To mi je jasno. Ali mislim da možete da se zauzmete, ako to želite."
     "Mogu pokušati."
     "A ja mogu pokušati da obezbedim jedan pomoćni satelit."
     "Pošaljite mi proračune. Uskoro ćemo donositi konačne odluke."
     Gospođa Brounli uđe noseći izvestan broj fotokopiranih listova u jednoj fascikli koju predade Isaku Njutnu. Ničim ne pokazujući da su za njega ti listovi vredniji od zlata, on primeti:
     "Iznenađen sam što već niste odlučili da Istraživačko veće strpate u konzervu crva." Maršal uputi Isaku Njutnu jedan izravan pogled, a zatim odvrati:
     "Učinio bih to kada bih ja nosio konzervu. Ali to je Vaša privilegija, zar ne?"
     Isti sekretar ponovo je proveo Isaka Njutna kroz lavirint hodnika i liftova do ulaznog predvorja zgrade. Dok je prelazio preko mosta za pešake iznad železničkih šina zbunjeno je razmišljao o tome da je sada prvi put u životu izišao kao pobednik iz svih bitaka, pa ipak je još mogao da izgubi rat. Najviše što može da postigne jeste da pokopa onu užasnu sumnju koju je izazvao Alen Bristou, dok najviše što Istraživačko veće može da postigne jeste da se uvuče u projekat. Ali on nije mogao drugačije da postupi a da ne prekrši reč zadatu onima koji su ga podržavali, zaključi Njutn.
     Pola sata pošto je stigao do kola, nalazio se na putu M4 koji vodi ka Londonu. Još je imao dovoljno vremena da stigne na kasni večernji let za Ženevu. Biće mu potrebno svega jedno pre podne da obradi Fotokopirane listove, a svega nekoliko minuta da otkrije da li je autentični deo signalnog zapisa homologan sa jednim delom zapisa Majka Hauarta. Ako jeste, duh će biti odagnan, i on će moći da se vrati u Kembridž sutra uveče. Ako nije, onda bi bilo najbolje da ostane u Ženevi... zauvek.









29.
     Neki helikopter leteo je nisko, duž linije valovitih pašnjaka Saseksa ka jugozapadu Midharsta. Dvojica muškaraca šetala su stazom koja ih je vodila preko otvorenog tla posutog žbunjem. Jedan od njih se okrenu kako bi pogledao naviše.
     "Već treći put preleću tačno iznad nas", reče Isak Njutn.
     "Moram priznati da ne primećujem takve stvari. Tačno je da imamo neku vrstu zaštite, ali zaključio sam da je za mir moga uma najbolje da ne obraćam pažnju na to", odgovori ministar finansija. "Znači, predstoji nam da donesemo jednu nimalo laku odluku", razmišljao je on, "ali još nisam upoznao nikoga ko nikada u životu ne mora da donosi teške odluke."
     "Moramo to da učinimo dosta brzo."
     "Zašto ne danas popodne?"
     "Bez ostalih iz odbora?"
     "Otkrio sam da", reče ministar finansija, "kada se dva člana nekog malog komiteta muče ako toga kakvu odluku da donesu i postignu neko razumno rešenje, onda obično uspevaju da izađu na kraj i s ostalim članovima. Pa pomučimo se, dakle. Gde se tačno sada nalazimo?"
     "Postoje dve razumne mogućnosti: Nemci i Amerikanci. Obe strane bi tražile otprilike četvrtinu deonica projekta. Na diskretno zakukuljen način - s tim da mi budemo u središtu pažnje - zbog neprihvatljive prirode projekta."
     "Neprihvatljive! Zašto neprihvatljive?"
     "Tu reč upotrebio je Alan Bristou, urednik Nejčera. Ona označava nešto u šta se svi prave da ne veruju, bez obzira na to kaliko su rečite činjenice."
     "Dosta čudno", primeti ministar finansija, "ja uopšte ne bih bio zainteresovan za ovaj projekat da on nije bio neprihvatljiv u tom smislu, a pretpostavljam da ne biste ni Vi."
     "Možda ste u pravu. U stvari, tako je manje-više sa svima. Svi žele parče torte..."
     "...ali se prave da torta ne postoji, pretpostavljam."
     "Entoni Maršal, predsednik Istraživačkog veća, želeo je da stupi u pregovore onog dana. Želi da trampi satelite za mesto u Odboru."
     "Kako ste reagovali?"
     "Dvosmisleno, ali obećao sam da ću predlog izneti pred Odbor."
     "To bi nam politički olakšalo stvari, malo bi otupilo pera naših kritičara. Hoće li nam stvarno biti potrebno još satelita?"
     "Gotovo sigurno. Ali ako budemo imali uspeha, politički problemi će nestati. Problem oko primanja u Odbor nekog člana iz Istraživačkog veća može da ostane, jer će to značiti infiltraciju. U početku veoma laganu, ali tokom vremena sve veću."
     "Znate", reče ministar finansija kopajući vrhom štapa po zemlji pored puta, "da je ovo bio neki siguran, stabilan, projekat koji napreduje, bili biste u pravu. Civilne sluge ne znaju šta bi sa slobodnim vremenom pa ga kariste za infiltraciju. To je njihov način života. Ali ovo nije stabilan projekat. On će ili umreti, ne daj bože, ili će eksplodirati. Ako zamre možda će Vam biti drago što imate Istraživačko veće da s njim podelite ljagu koja će pasti na Vas. Ako eksplodira, onda je vrlo izgledno da će sve nas ubrzo prerasti."
     "Šta predlažete?"
     "Da bez razmišljanja iznesete predlog pred Odbor, upravo onako kako ste i obećali. Vratimo se sada na Nemce i Amerikance. Tačnije, u kakvom smo položaju?"
     "U položaju magarca iz dečje priče, a magarac je umro od gladi jer nije mogao da odluči koji stog sena prvo da pojede. Amerikanci imaju više iskustva u lansiranju satelita pa bismo manje rizikovali da će pri tom doći do kvarova. Evropski program za lansiranje imao je dosta šaroliku istoriju, mada se u poslednje vreme poboljšava. To je plus za Amerikance. S druge strane, Amerikanci bi mogli da se bune što mi igramo aktivnu ulogu."
     "Ne pratim Vas."
     "Pa, da bismo uspešno emitovali na ovoj veoma dugačkoj talasnoj dužini o kojoj stalno govorim, najvažnije je izbaciti jednu dugačku antenu. Stoga naš prtljag ne sme biti osetljiv. On mora da bude neposredno usklađen sa satelitskim kontrolama. To nije baš teško postići, razume se, ali kada je vreme tako kratko to polje rada postaje osetljivo."
     "Vi mislite da bi pregovori tekli lakše..."
     "...s Nemcima. Da. U EVNI-ju sam bio u središtu evropskih projekata, tako da sam očigledno više nego pristrastan što se toga tiče. Ali smatram da nisam pristrastan kada je u pitanju ono što mislim da će se dogoditi ako projekat uspe. Američki nastavak će neminovno biti mnogo jači od našeg, kakav god da se nadamo da će on biti. Posle prvobitnog uspeha, uskoro ćemo biti odgurnuti u pozadinu. Ponoviće se priča sa stanjem kakvo je bilo u fizici dok EVNI nije uhvatio korak."
     "Što se politike tiče", dodade ministar finansija, "imamo uz sebe zajedničko tržište. Nemci su naši prirodni saveznici u sprovođenju reformi. Ovaj Halejev projekat još je suviše mali da bi bio važan u kontekstu CAP-a, ali ako bi bio uspešan, mogao bi dobiti značajnu ulogu u toj igri. Ne bih insistirao na tome kao na odlučujućem faktoru. Ali ako mi potvrdite da su s naučne tačke gledanja za i protiv prilično izjednačeni, onda bih i to mogao da uzmem u obzir."
     "Ako se odlučimo za evropsku politiku", razmišljao je Isak Njutn, "na NASA-u će biti vršeni veliki pritisci da i sama stupi u akciju. Onda bismo ubrzo mogli da očekujemo takmičenje."
     "Da li Vas to brine?"
     "Ne, za sada. Ali ako naš prvi pokušaj propadne pri lansiranju, a ako kod drugog dođe do nekog kvara na opremi, može se desiti da nikada ne puknemo bičem."
     "Ovaj pesimizam ne liči na Vas."
     "Pretpostavljam da sam pomalo razdražljiv. Navikao sam na veće i tehnički teže projekte nego što je ovaj, ali ako bi ikada išta krenulo naopako u njima, kao što je obično i bio slučaj, sva oprema nalazila se na Zemlji, ispred nosa. U svakom trenutku možete da se promuvate unaokolo i popravite stvari. Pomalo me uznemiruje to što ćemo unapred morati da se nepovratno kompromitujemo."
     "Ni u politici nam se ne pruža uvek prilika da muvajući se unaokolo podešavamo stvari. Ponekad moramo da prvo povučemo potez a onda, pošto smo ga povukli, da ustrajemo u svojoj odluci. Ja ne osećam tu vrstu pritiska", reče ministar finansija, "inače bih se bavio nekim drugim poslom."
     "Kakvu vrstu pritiska osećate?"
     "Ono što predstavlja stvarnost u politici jeste ono u šta ljudi veruju, ne ono što je istinito. Osećam pritisak kada moram nešto ozbiljno da shvatim, a znam da to uopšte nije istinito", odgovori ministar finansija. "Ali, mislite li da uz malo sreće možemo održati prednost?"
     "Mislim da je neprihvatljivost našeg položaja moćna odbrana, na neki način. Posle objavljivanja članka u Nejčeru, neizbežno je da i NASA počne s ispitivanjima - ali u početku će se rukovoditi željom da ospori naše tvrdnje. Ako stvari tada krenu onako kako smo mi to zamislili, želeće da umanji naš sadašnji položaj do nivoa nagađanja."
     "Kako se može svesti na nagađanja?"
     "Objavljivanje u Nejčeru predstavlja prvi pokušaj ka tome."
     "Ali to nije bilo Vašom voljom."
     "Bilo bi veoma teško objasniti šta se tačno dogodilo. Kao što je Bristou to veoma uverljivo istakao, Nejčer mora da misli na svoj tiraž."
     "Nisam imao pojma da je nauka tako zamršen posao."
     "Onda ćete doživeti nekoliko iznenađenja dok se ovaj projekat bude odvijao. Mada, ozbaljno govoreći, mislim da je naš položaj dosta povoljan. Niko još neće pokušati da sedi na dve stolice, jer su svi još čvrsto sputani sindromom neprihvatljivosti."
     Dvojica muškaraca stigoše do uskog puta koji se spuštao s prevoja valovitih pašnjaka ka severu, gde je ležala farma ministra finansija. Isak Njutn je tu došao da provede vikend. Duž uskog puta nalazili su se gusti žbunovi kupina koji su užljebili put što je vodio naniže. Otprilike na pola puta do izgrađene ceste koja je vodila u selo Bepton, sreli su malo društvo koje se pelo. Jedan iz te družine nosio je Gučijeve cipele i šešir od astrahana. Svi su nosili doglede obešene oko vratova.
     "Posmatrači ptica", reče kratko ministar finansija.
     "Da li ste primetili momka sa Gučijevim cipelama i astrahanom?"
     "Razume se da sam primetio astrahan, ali su mi cipele promakle. Zašto?"
     "On je reporter Obzervera. Ili se, bar, izdaje da je to."
     "Zašto ste toliko sumnjičavi?" upita ministar finansija. "Zar se Gučijeve cipele, intelekt, Obzerver i pomodni politički pogledi izvrsno ne slažu?"









30.
     "Neprihvatljivo je da civili budu u bilo kom obliku umešani u vanzemaljske aktivnosti kada su u pitanju razumljivi signali", reče general s pet zvezdica direktoru NASA-e.
     "Mi još nismo ubeđeni da su u pitanju razumljivi signali", odvrati mirno direktor NASA-e, nadajući se da će se u ovoj prilici pokazati kao tačna izreka da blage reči smiruju uzburkanu dušu.
     "Komete ili šta god da je u pitanju", nastavi general s pet zvezdica, odmereno povlačeći dim iz cigarete.
     "To bi značilo obustavu jednog programa koji obećava", usprotivi se direktor, "u kome Englezi i Nemci već učestvuju."
     "Sposobnosti Britanaca su ništavne, kao uostalom i Nemaca. Stoga ništa ne gubim na tim planovima", tutnjao je general pušeći cigaru.
     "Mislim da bi bilo dobro da imamo pravila koja bi nam tačno određivala naš položaj", direktor nastavi, mnogo blaže nego što je osećao.
     Problem koji je mučio direktora nije se toliko odnosio na to u kakvom je položaju NASA u odnosu na Pentagon već u kakvom je ona odnosu prema Beloj kući. Njegova sumnja, koja je bila uzrok njegove blagosti, kao i činjenica da je došao na noge generalu u Pentagon na generalovov zahtev umesto da mu je rekao da dođe u štab NASA-e ako želi o nečemu da razgovara, mogle su samo da znače da je Bela kuća sigurno već donela nepovoljnu odluku. Imajući u vidu sadašnje stanje međunarodne zategnutosti, to je bilo vrlo verovatno.
     Od kasnih šezdesetih pa nadalje, jedini raison d'etre NASA-e bila su istraživanja u čistoj nauci, mada se, naravno, neumorno pokušavalo sa svim mogućim izmišljotinama. Ali ni čista nauka ni izmišljotine nisu mogle da spreče vojsku da prodre u svemir. Pokazalo se da su špijunski sateliti, sa svim mogućim poboljšanjima koja taj izraz podrazumeva, postali u toj meri važni u borbi između supersila da je pitanje ravnoteže u svemiru neizbežno preneto iz NASA-e u Pentagon. Kao što se i mnogo puta ranije događalo, izvesna aktivnost, započeta iz pretežno civilnih razloga, sve više je padala pod kontrolu vojske, što je predstavljalo situaciju koja će se sigurno nastaviti sve dok bude trajala i borba između supersila. To je direktora nateralo da se upita da nije možda bilo u interesu i američkih i ruskih vojnih krugova da se borba između super sila odista nastavi.
     "Da kažemo o tome i ovo", odvrati general, prešavši rukom preko jako uglačane površine svoga veoma velikog stola kao da baca čestice pepela od cigare na tepih, "mi se trudimo da oblast nauke koja, po meni, predstavlja sterilna istraživanja, ostane po strani od oblasti razumljivih komunikacija. Vi se držite sterilnih istraživanja, a mi ćemo se držati komunikacija. Tako se među nama neće ništa zaplesti jer ćemo obojica znati gde nam je mesto. OK?"
     "Šta će se onda dogoditi sa sadašnjim programom?"
     "Želim da se zamrzne, sasvim zamrzne, dok nam se ne pruži mogućnost da proberemo pojedinosti", odvrati general, pojačavši svoje reči tako što je po stolu dobovao kažiprstom desne ruke, "takođe želim da motrite kako na personal tako i na materiel." Direktoru NASA-e reči izleteše pre no što je shvatio šta govori:
     "Ali na tom projektu rade strani državljani."
     "Tačno", klimnu general, zureći pravo napred dok mu je nagomilani pepeo padao s cigare, "zbog toga i želim da se motrenje sprovede čvrsto i smesta, i da njime svi budu obuhvaćeni. Pregledaću listu službenika čim je dostavite u moju kancelariju."
     Bujica besa provalila je iz direktora NASA-e kada je stigao u svoju kancelariju u štabu, tako da su njegovi neposredni pomoćnici i sekretarice istog časa bili otposlani da sakupe dosjea i materijale i da obave telefonske razgovore koji su na koncu postali veoma brojni, jer su se proširili mrežom institucija NASA-e u celim Sjedinjenim Državama. Gotovo istog časa uspostavljena je veza između štaba NASA-e u poslovnom delu Vašingtona D. C., i Godarovog centra za svemirske letove koji je bio udaljen svega petnaestak milja, a nalazio se u Grinbeltu, u blizini severno-istočnog dela glavne zaobilaznice oko Vašingtona.

     Dejv Ekstajn nosio je bradu, imao otprilike trideset godina i bio obdaren neobjašnjivim darom, koji neki ljudi poseduju, da sve unapred zna. Tako je ispalo da je Ekstajn prvi čuo novosti. Grmeo je duž jednog od hodnika na petom spratu Godarove zgrade, a zatim Ijutito upao u kancelariju, gotovo vičući:
     "Vojska preuzima."
     Frensis Haroldsen podiže pogled sa stola i upita:
     "Glasine ili činjenica?"
     "Činjenica. Raščulo se po glavnom štabu. Čak i sekretarice to znaju. Izgleda da je direktiva stigla iz Bele kuće. Što me uopšte ne iznenađuje kada se uzme u obzir kako stvari inače stoje. Vojska dobija svaki raspoloživi dolar iz budžeta za ovu godinu."
     "Na koji će način preuzeti stvari?"
     "Postaviće cordon sanitaire oko cele stvari, ljudi i svega ostalog. S tobom će, razume se, sve biti OK, ali će nama ostalima verovatno začepiti usta."
     "Ako mi se ukaže prilika da objavim ideju o interferometrima, da li da te potpišem?" upita Frensis Haroldsen počevši da otključava ladice jednog malog stola.
     "Ne vidim način da te u tome sprečim, a nema ni načina na koji bi mogli mene da okrive za tvoje postupke. Stoga, samo napred, kako god nađeš za shodno. Trude se da nas sve predstave kao špijune i sve takve neke otpatke."
     Frensis Margaret Haroldsen propustila je da objasni kako ona i nije ništa drugo do špijun. U Sjedinjene Države došla je pre šest meseci kako bi na konferenciji o svemirskoj nauci, održanoj u Hjustonu u Teksasu, predstavila članak objavljen u Nejčeru, a koji su potpisali Majk Hauart, Kurt Valdhajm, Isak Njutn i ona sama. Odatle je, posluživši se laskanjem, uspela da obezbedi sebi kratkotrajno naimenovanje u Godarovom letačkom centru, gde je mogla da nadzire kometni program NASA-e koji se odnosio na Halejevu kometu. Mada je izgubila svaku vezu s Halejevim projektom u Britaniji, presudna obaveštenja koja je prikupila, naročito tokom nekoliko proteklih nedelja, opravdali su u potpunosti takvu politiku. Pored toga bila je u stanju da poseje dezinformacije u vezi sa britanskim projektom, predstavivši ga kao puki pokušaj da se samo potvrde raniji rezultati, a ne kao otvorenu težnju da se obaveštenje vrati sa Zemlje na Halejevu kometu, što bi u očima vojske bilo mnogo značajnije i mnogo zloslutnije od pasivne politike pukog primanja signala. Kometa je, ipak, predstavljala jedan ogroman projektil, daleko veći od sveg oružja u arsenalima SAD i SSSR-a. Ako bi kometa počela da prati emisije sa Zemlje, šteta koju bi mogla da počini pri sudaru sa Zemljom ne može se ni zamisliti: po svojim razmerama, nadmašila bi razaranja izazvana vojnim sredstvima.
     Frensis Margaret baci pogled na sat.
     "Čuj, Dejve", reče ona, "imam zakazano kod zubara za četiri sata. Da li bi mogao negde da mi razmeniš ovih pet dolara? Htela bih da par puta telefoniram. Imajući u vidu ono što si rekao, više bih volela da razgovore obavim van perimetra. A iskreno da ti kažem, savetovala bih i tebi da preko telefona ne iznosiš svoja mišljenja. Mislim da ti je jasno šta hoću da kažem."
     "To mi se nikada nije dopadalo, a sada još manje kada si se tako izrazila."
     "Da li bi mogao da mi doneseš sitnine, molim te?"
     Čim je uspela da izbaci Dejvida Ekstajna iz kancelarije, Frensis Haroldsen je ispraznila sadržaj svoje tašne u jednu ladicu; ostavila je samo novčanik, kreditne kartice, jedan mali notes, pasoš i nalivpero. U prazan prostor koji je na taj način dobila spustila je tri trake od otprilike osam inča u prečniku. Žalila je što nije mogla da ponese više razumljivog materijala, materiel-a kako bi ga nazvao general s pet zvezdica, ali zbog njihove veličine i potrebe da brzo dela unapred je odbacila sve sem tri trake. Još kod kuće naučila je da bude spremna za akciju u svako doba, pod bilo kakvim okolnostima, i sada joj se ta politika da stalno bude u stanju pripravnosti isplatila, pomislila je, dok je zaključavala vrata kancelarije i izlazila u hodnik.
     Tamo je već bio Dejv Ekstajn sa šakom punom sitnine koju je spustila u novčanik.
     "Pođi sa mnom do kola, Dejve", predloži ona tada. Kada su stigli do kola, Frensis Margaret mu pruži ruku:
     "Nećeš me ponovo videti za izvesno vreme, Dejve. Jasno ti je da svoj položaj shvatam pomalo ozbiljno. To bi trebalo i ti da učiniš, kao i tvoja žena. Nemoj razglašavati svoja mišljenja. Ako pitaju za mene, kako to da sam na brzinu nestala, reci samo da su se vesti pročule po Centru, i da bi trebalo da budem budala pa da ih i sama ne čujem. Nemoj da te suviše zabrine ako te budu ucenjivali poslom, jer posao možeš dobiti bilo gde - u Nemačkoj, Britaniji, Francuskoj iIi bilo gde drugde - jer ideja o interferometrima je prokleto dobra. Ljudi je neće zaboraviti kada jednom čuju za nju, a čuće."
     Frensis Margaret tada brzo napusti parkiralište u jednom Katlasu Dženeral-Motorsa koji je bio novije proizvodnje nego što su osobe zaposlene kao mlađi istraživači obično mogle sebi da dozvole. Za sobom je ostavila zamišljenog mlađeg čoveka sa povećom bradom, mladog čoveka koji slučajno neće biti u stanju da stigne do telefona u svojoj kancelariji pre no što ona prođe pored policijske kontrole na glavnom ulazu u Centar. Malo je verovatno da bi Dejv Ekstajn, sa svojim liberalnim anti-militarističkim shvatanjima, razglasio njen iznenadni odlazak. Ali kako nikada nije gubila iz vida svoje porodično zaleđe, Frensis Haroldsen instinktivno nikada nije ništa prepuštala slučaju kada su u pitanju bile ovakve stvari.
     U predgrađu Grimbelta u državi Merilend odvezla se u jedan veliki trgovački kompleks gde se parkirala i zatim prisvojila kabinu javne govornice za narednih dvadeset minuta. Tek kada je izdala određena, vrlo jasna uputstva svojoj vezi u ambasadi, te dvostruko proverila da li je sve u redu, vratila se u kola. Zatim se, sledeći misao koja joj je naknadno pala na pamet, odvezla do obližnje samoposluge gde je kupila punu kesu već pripremljene hrane.
     Svega nekoliko minuta pošto je napustila trgovački kompleks, Frensis Margaret je vozila prema zapadu duž zaobilaznice oko Vašingtona. Nastavila je do njenog najzapadnijeg dela, odakle je krenula putem U.S. 29. Nastavivši prema istoku u Fols Čerč, sišla je s puta kad hotela Best Vestern, gde je iznajmila sobu na ime Džoane B. L. Džonson i platila gotovinom. Dok je parkirala kola ispred iznajmljene sobe, primetila je jedna stara, pomalo slupana kola nekih desetak koraka dalje. Pošto se nije mogla nadati da će uskoro jesti išta kuvano, iskoristila je priliku da pojede ranu večeru u restoranu koji je bio pridodat motelu.
     Bilo je otprilike sedam časova uveče, otprilike dva sata pošto je pao mrak, kada se začulo kucanje na vratima njene sobe. Neki mladić, otprilike istih godina kao Frensis Haroldsen, stajao je pred njima. Pošto je očigledno stigao velikom limuzinom sa diplomatskim tablicama, koja se nalazila napolju, ovo je trebalo da bude veza o kojoj se dogovorila sa ambasadom tokom telefonskog razgovora obavljenogiz trgovačkog kompleksa blizu Grinbelta. Bez obzira na to, Frensis Margaret je bila oprezna i proverila je mladićeve papire.
     "Ja sam Tim Baset", objasni on nekako uzgred. "Nabavili smo karte", dodade on. "Treba da krenete avionom u devet i pedeset sa Nacionalnog aerodroma za Majami, gde ćete se pridružiti turistima koji se vraćaju u London."
     Frensis Haroldsen izvadi jednu od tri trake iz tašne rekavši:
     "Vrlo je važno da ovo bude poslato diplomatskom poštom. Želim da to smesta odnesete u ambasadu čim krenete odavde."
     "Krenućemo zajedno kako bih Vas odbacio do aerodroma. Neko će sutra ujutro pokupiti Vaša kola."
     Na te reči Frensis Margaret ode do telefona i brzo okrenu broj, iz čega je Tim Baset zaključio da je verovatno zvala broj neke druge sobe u motelu. Trenutak kasnije na vratima se začulo kucanje. Tim Baset skoči da ih otvori i ugleda jednu svetlokosu devojku koja je pomalo ličila na Frensis Margaret.
     "Upoznajte se s Misi Kuki", predstavi je Frensis Margaret, "kao što vidite, ona je moj doppelganger."
     "U čemu je štos?" upita nesigurno Baset kada su se vrata zatvorila.
     "Imala sam sreću da je Misi ovde u Vašingtonu dobila posao na nekoliko meseci. Ona preuzima moje mesto. Hoću da kažem da će ona poći u Majami i pridružiti se turistima umesto mene. Nemojte pomisliti da sam suviše cinična ali..."
     "Ne mislite valjda da ih ima i među nama?" upita s nevericom Baset.
     "Pruža Vam se prilika da to otkrijete, zar ne? Očekujem da će sve biti u redu, ali ne želim da rizikujem. Vi i Misi poći ćete u ambasadu s trakom. Zatim možete krenuti pravo za Nacionalni aerodrom. OK?"
     "Baš šteta što ne možemo ovde da ostanemo. Mogli bismo da provedemo nekoliko žarkih časova, zar ne, momče?" namignula je Misi Timu Basetu. "Pod pretpostavkom da se sve dobro završi i da izbegnem zatvor, tražim da se vratim prvom klasom."
     "Ali pratiće Vas. Preko kola, broja na tablicama!" gotovo je dreknuo Baset na Frensis Haroldsen.
     "Neće, jer sam ih zamenila. Hajdemo, momče," reče Misi obgrlivši mladića, "ako požurimo možda ćemo stići da stisnemo jedno drugo nekoliko minuta u kolima na aerodromu."
     Frensis Haroldsen se odveze u Katlasu, pošto je proverila da li je Misi dobro pričvrstila tablice skinute sa slupanih kola. Nije vozila brzo, jer nije bilo potrebno. Našavši se ponovo na zaobilaznici, krenula je do kraja severno-zapadnog ugla a zatim je pošla na zapad, putem 270 koji se posle otprilike jednog sata stopio s putem 70. Posle još sto milja, okrenula je pravo na sever na put 219. Oko ponoći je stigla do grada Di Boa, gde je ponovo skrenula ka jednom motelu. Umesto da iznajmi sobu, parkirala je kola na najmračnijem mestu koje je mogla da pronađe i smestila se na stražnje sedište, prethodno zaključavši vrata, kako bi spavala što duže.
     Krenula je još pre zore i dalje vozeći na sever putem 219, lenčareći uz put i služeći se hranom koju je kupila prethodnog poslepodneva. Bilo je devet i trideset kada je Frensis Margaret parkirala kola u jednoj mnogospratnoj zgradi u centru Bufala. Pošto je na Ameriken-ekspres karticu podigla gotovinu, koju beše gotovo potrošila, pozvala je taksi i rekla vozaču da bi želela da poseti kanadsku stranu Nijagarinih vodopada. Pola sata kasnije nalazila se na kanadskoj strani Nijagarinih vodopada. Pola sata kasnije nalazila se u Kanadi, nimalo nervozna, jer ovo putešestvije preduzimalo je na stotine ljudi svakog dana, čak i bez pasoša. Bila je sva prilika da je za sada ispred birokrata, ali bilo je razumno što uopšte nije rizikovala s trakama. Ona koju je dala Timu Basetu bila je prazna.









31.
     Pošto se smestio u veliku crnu naslonjaču u kancelariji Isaka Njutna, Džoslin Skabi reče:
     "Ja sam zabrinut, profesore Njutn."
     "Mislio sam da ćete zbog našeg novog napretka biti veoma srećan čovek", odgovori Isak Njutn.
     "Ne, ne. U teškim vremenima čovek ima razloga za brigu. U dobrim vremenima čovek ima razloga da bude veoma zabrinut."
     "Zašto?"
     "Zato što u dobrim vremenima rastu očekivanja. Iskustvo mi kaže da što su veća očekivanja tim su veća i kasnija razočarenja."
     "Znači, muči Vas ono što ćemo dobiti od vlade povrh plaćenih troškova, zar ne, gospodine Skabi?"
     "Sami troškovi ne. Troškovi su jasni i nadam se da Generalni odbor tu neće videti nikakve probleme. Mada nikada ne znate kakva pitanja može da potegne neki član Odbora, što sam naučio, na nesreću, tokom godina. Ne, problem leži u dodatku."
     "Ja još nisam uočio nikakav problem."
     "Pitanje je kako predlažete da raspolažemo sredstvima."
     "Za obnovu opreme i osnivanje fonda za nepredviđene slučajeve. Iskreno govoreći, nisam mnogo o tome razmišljao."
     "Nadam se da Vam neće pasti na pamet da povećate broj članova osoblja."
     "To mi je već palo na pamet, gospodine Skabi. Ali to ne treba finansirati onim što bi se moglo nazvati neočekivanim dobitkom. S mog skromnog stanovišta, neočekivane dobitke ne bi trebalo koristiti za preuzimanje obaveza iz budućnosti", primeti Isak Njutn.
     Nagoveštaji osmeha pojaviše se na licu Džoslina Skabija.
     "Ah! Znači, u ovome se slažemo. Bili biste iznenađeni da znate koliko je problema iskrslo na Univerzitetu zato što se zapošljavalo na osnovu kratkoročnih subvencija."
     "Nešto nalik na davanje dugoročnog, a uzimanje, kratkoročnog zajma?"
     "Tačno", klimnu Skabi, "ali iznenadilo bi Vas koliko je ljudi upalo u tu zamku."
     "Imate još nešto na umu?"
     "To je prilično delikatno."
     "Nadam se da neće vređati moje uši."
     "Pa, još me nešto muči u vezi s dodatnim sredstvima koja ćete dobiti od vlade."
     "I?" kratko upita Isak Njutn upitno ga pogledavši.
     Skabi se snebivajući premesti s leve na desnu stranu velike naslonjače, a zatim nastavi:
     "Izgleda da će se pokrenuti pitanje oko toga da li treba izvestan deo Vašeg profita prebaciti na Univerzitet. Vidite, dobili smo mnogo poziva iz drugih odeljenja koja nisu niti toliko velika niti toliko jaka kao Vaše. Nadam se da nemate ništa protiv što sam pokrenuo ovo pitanje?"
     Isak Njutn je trenutak razmišljao, a zatim reče:
     "Ne, sasvim je osnovano što ste ga pokrenuli gospodine Skabi. Laboratorija ne može opstati sama za sebe. Ona postoji u sprezi s Univerzitetom kao celinom. Zar mi niste Vi jednom rekli da su režijski troškovi Univerziteta u proseku, otprilike, sto procenata?"
     "Da, verujem da jesam."
     "Pa, onda da se nagodimo da delimo pola-pola?"
     Izraz zaprepaštenja pređe preko lica Džoslina Skabija. Podigavši šaku, on uzviknu:
     "Ali ja sam mislio na sedamdeset pet - dvadeset pet."
     "Sedamdeset pet procenata da ide Univerzitetu?"
     "Ne, ne, dvadeset pet procenata."
     "Ne vidim zašto", reče Isak Njutn, lupkajući po stolu olovkom kao što je često činio kada je želeo da nešto istakne. "Ako se režijski troškovi dele jedan prema jedan, onda bi i profit trebalo deliti jedan prema jedan. Mislim da je princip važniji od novca."
     Skabijevo Lice se razvuče u osmeh iako se trudio da ga potisne. Kao da ima vrtoglavicu izvukao se iz naslonjače rekavši:
     "Da li bar približno možete da pretpostavite koliko dugo bi to moglo da traje?"
     "Teško je to reći na dugi rok. Ali drago mi je što mogu da kažem da su poslednje vesti iz Sjedinjenih Država veoma povoljne."
     "Pa, odoh ja", klimnu Skabi, "i hvala Vam na Vašem stanovištu."

     Jedan čas kasnije Isak Njutn je podigao pogled s pojedinosti nacrta odašiljača koje je proveravao, poslednji put - nadao se.
     "Blagi bože, pa Vi ste se vratili!" uzviknu on kada je Boltan, profesor geastrofizike, hrupio u prostoriju, kao i uvek izbegavši da uđe uobičajenim putem kroz kancelariju gospođe Ganter.
     "Ah, drago mi je što sam Vas uhvatio", poče Bolton. "Pitao sam se šta je s kućom?"
     "Još stoji."
     "Pitao sam se koliko će Vam još biti potrebna. Mnogo toga se dagađa u ovom trenutku - taj Vaš skandal, pa bušenje u Keltskom moru. Bio sam na tamošnjoj platformi. Hoćete li da kupite akcije? Ja moje prodajem."
     "Kako je bilo u Kaliforniji?" upita Isak Njutn.
     "Tamo se mnogo govori o kometama. Izgleda da NASA nije utvrdila da su baš mnogo komunikativne."
     "Kada ste to čuli?"
     "Neposredno pred odlazak. Održan je veliki seminar o tome, bio je strašno posećen. Ljudi su visili na lusterima. Uzgred, kako je mačka?"
     "Dolazi i odlazi."
     "Zar ne smatrate da bi trebalo da platite dadatnu zakupninu za kuću?"
     "Zbog čega?"
     "Zbog ozloglašenosti. Pretpostavljam da su se ljudi u Adams-Roudu poprilično uzmuvali - zbog svih tih članaka u novinama. Biće mi pomalo čudno. A kada mislite da je napustite?"
     "Kada istekne zakup."
     "Prilično sam se uplašio da biste mogli želeti da ga produžite. Zar Vam temelji nisu zadavali muke?"
     "Jesu u početku, ali sada jedva čekam ponoćne posete."
     "Razmislićete o dodatnoj zakupnini, zar ne? Hoću da kažem, biće potrebno izvesno vreme da se stvari vrate na kolosek, na normalu."
     "Da, biću srećan da razmotrim ideju o dodatnoj zakupnini."
     "Da sam na Vašem mestu, pripazio bih na te ljude iz NASA-e. Oni su već dugo u poslu. Mogli biste sebi da iskopate popriličnu rupu. Ja ne bih voleo da se nađem u takvom položaju, da zavisim od prijatelja koji se okreću onako kako vetar duva. Šta mislite, koliko bi iznosila razumna dodatna zakupnina? Ne bih želeo da budem drzak."
     "Dvadeset funti bi bilo pošteno. To je suma koju ste pozajmili iz naše kase i niste je vratili", reče Isak Njutn. "I još samo nešto", dodade on, "potrudio sam se da pregledam Vaše temelje. Da sam na Vašem mestu, odmah bih ih učvrstio. Inače, stanje može samo da se pogorša."
     Kada je Bolton otišao ušla je gospođa Ganter.
     "Šta se to od jutros događa, profesore? Gospodin Skabi je izišao kao u transu, a profesor Bolton je izgledao kao da ste mu upravo digli novčanik iz džepa."
     "Nadam se da nisam Skabiju naneo neku trajniju povredu time što sam mu ponudio više novca nego što je očekivao; i što sam povećao njegove nade u budućnost. A što se tiče profesora Boltona, on mora da malteriše. I to hitno."
     "Šta da radi, profesore?"
     "Da betonom pojača temelje svoje kuće."
     "Ako mene pitate, on bi trebalo da pajača betonom svoje vlastite temelje", zaključi gaspođa Ganter.

     "Ahooj!" povika master Trinitija. "Taj prokleti lonac za kafu? Uvek se opečem na njega", objašnjavao je ministru finansija dok se tapkajući vraćao od bara na kome je pačivao grejač, u velikom gornjem salonu u masterovoj loži na severoistočnom uglu Velikog trga, noseći dve šolje kasne jutarnje kafe.
     "To me je podsetilo da imam nešto konspirativno da Vam predložim", dodade master. "Zaključio sam da smo nas dvojica pravi ljudi koji bi trebalo da sateraju u ćošak svetsko snabdevanje srebrom."
     Na vratima se zaćulo kucanje i master je ponovo skočio na noge. "Ah!" zatutnja on svojim zvučnim glasom. "Evo nam Loše-vesti Njutna. Smem li da upitam šta danas nije u redu?"
     "Koliko mi je poznato, sve je u redu, masteru. Ah, dobro jutro, ministre", pozdravi ga Isak Njutn.
     "Mislio sam da nikog više ne treba zvati na ručak", objasni master, "jer ministar finansija želi da popriča o nekim brigama koje ga muče. Da pređemo s kafe na šeri?"
     "Za mene suv, masteru", zamoli Isak Njutn. "O kakvim je brigama reč, ako smem da pitam?"
     "Smatram da je ovaj krešendo poricanja iz SAD uznemirujući", reče ministar finansija.
     "O čemu je reč?" upita master istog časa.
     "Reč je o nečem nalik na dirigovanu kampanju u kojoj se tvrdi da NASA nije otkrila nikakve signale s komete. Objavljena je mala vest o tome i u ovonedeljnom Nejčeru - u rubrici 'Vesti i gledišta' - razume se, člančić nije potpisan. A očigledno ima ljudi koji drže seminare po SAD", objasni Isak Njutn.
     "Ali mislio sam da ste mi rekli...", poče master.
     "...da je NASA otkrila signale s Halejeve komete pre otprilike mesec dana? I jesam. Posedujemo talasnu dužinu Halejeve komete, koju su oni otkrili, i sistem pulsiranja. Oboje se pomalo razlikuje od naših rezultata dobijenih za kometu Bosvel. Bilo nam je drago što smo dobili nove informacije."
     "Da niste zavedeni?" oprezno upita ministar finansija.
     "Ne, nipošto. Koliko sam shvatio Kurta Valdhajma, postoji nedvosmislen dokaz da signali odista potiču s Halejeve komete; pored toga, informaciju smo dobili pravo iz središta NASA-e", odgovori Isak Njutn odlučno.
     "Ali zašto se, onda, sada pretvaraju da nije tako?" pitao se master.
     "Zato što je nedavno vojska preuzela taj program od NASA-e. Kao prvo, mora da im je palo na pamet da stvar zamrznu i moram reći da nisu gubili vreme."
     "Možete li da objasnite kako su mogli istovremeno da vuku toliko poteza?" upita ministar finansija.
     "Da prekinemo razgovor za trenutak", umeša se master. "Javili su mi da je ručak gotov. Pređimo u trpezariju kako bismo otkrili šta su kuvari uspeli da smućkaju."
     Dugački sto u trpezariji bio je postavljen za tri osobe na jednom kraju, bio je postavljen s mnogo pribora za jelo i tri vrste čaša za vino, što je potvrđivalo masterov ugled bon viveur-a. Kelner je servirao prvu vrstu vina kada su počeli s prvom turom jela, ribljim specijalitetom.
     "Zamolio sam svoju sekretaricu da sastavi dosje o ovom poslu", reče Isak Njutn odgovorivši na malopre postavljeno ministarovo pitanje. "Prva stvar koju sam uočio jeste da NASA nije izdala nikakvo zvanično saopštenje. Sve se uglavnom završava na aluzijama, većina ih je ili nepotpisana ili su to upozorenja novinarima. Uopšteno govoreći, svaka organizacija s velikim prihodima u stanju je da vuče mnogobrojne poteze."
     "Zašto bi se naučnici upuštali u takve stvari?" upita master, spustivši čašu i klimnuvši kelneru da mu ponovo napuni tanjir.
     "Jer postaju prenapeti. Univerziteti podstiču svoje ljude da osiguraju svoje subvencije za istraživanja i kontakte. Istraživačke grupe dobijaju pomoćno osoblje, sekretarice i tehničare, mnogi od njih imaju žene i porodice. Kada pritisak poraste, vođa jedne takve grupe nije više u prilici da se odupre."
     "Gde je rešenje?" želeo je da zna master.
     "Ostati siromašan, ali pošten. Nevolja s eksperimentalnom naukom sastoji se u tome što siromašni obično ostaju nepriznati."
     "Znao sam da imate zdrave poglede na finansiranje nauke", klimnu ministar finansija, "a sada počinjem da shvatam i zašto. Tamo gde cipela žulja... Ako se od Vas zatraži da opovrgnete sve te izveštaje, da li biste mogli to da uradite?"
     "Da, lako. Vidite, ne samo da posedujemo obaveštenje iz NASA-e, već imamo i njihove sadašnje signalne zapise ili, bar, jedan njihov deo."
     "Kako...", poče master.
     "Ne pitajte me kako, masteru", odgovori Isak Njutn vrteći glavom.
     "Kroz tri nedelje počinje samit. Siguran sam da bi predsedniku vlade koristilo da od Vas dobije izveštaj u kome biste to opovrgli. Ne da bi ga nužno upotrebio, već da bi ga imao", nastavi ministar finansija.
     "Da, a naše lansiranje je predviđeno kroz šest nedelja, računajući od današnjeg dana."
     "Čak i tada, isplatilo bi se", klimnu ministar finansija.
     "Pomalo sam uznemiren što je Nejčer objavio to đubre ali, kao što reče Alan Bristou, pola njihovih pretplatnika je iz Amerike. Ironija je u tome što je govorio o pogubnom uticaju glasina. 'Snažne glasine', nazvao ih je", primeti Isak Njutn.
     "'Otvorite uši'", zatutnja master, "'jer koji od vas će zapušiti otvore ušne kada se začuju snažne glasine?' Ali zašto bi snažne glasine trebalo da se čuju na ovaj način? Sigurno mora da postoji izvesna napetost između NASA-e i vojnih krugova SAD, ali kakve veze ima ovaj posao s vojskom?"
     Isak Njutn je trenutak razmišljao a zatim je odgovorio, izražavajući se sporije nego obično:
     "Pa, pretpostavljam da u svakoj profesiji dolaze do izražaja instinktivne reakcije. Vaš instinkt, masteru, jeste da citirate Šekspira. Moj je da tragam za eksperimentalnim činjenicama. Ministar finansija brine o tome kakav će šta utisak ostaviti na narod. Instinkt vojske jeste da razmišlja o razaračkim moćima. A razaračka moć, čak i jednog delića komete, ako ona udari o Zemlju, nadmašila bi vodoničnu bombu od milion megatona. Pod tim uslovima, za američku vojsku bilo bi od velike važnosti da do udara dođe u SSSR-u, a za sovjetsku vojsku da se dogodi u SAD."









32.
     Ljude iz obezbeđenja, smeštene na strateškim tačkama duž puta iz Sent Morica preko prelaza Moloja, pa nizbrdo, kroz Bergel do Skijavena, a zatim do uskog puta što je krivudao između planina i jezera Komo, mogao je da primeti neki izvežban posmatrač, ali teško običan svet. Običan svet nije ni imao razloga da se zamara takvim stvarima, jer su putem sredstava za obaveštavanje lako mogli da se upoznaju sa svim šta se događa. Samit se održavao u jednoj vili, na izuzetno lepom mestu na istočnoj obali jezera Komo, u oblasti Varena. S obzirom na učesnike, samit je bio pomalo neuobičajen. To nije bio službeni sastanak članica NATO pakta, jer tada ne bi bila prisutna Francuska; niti je to bio službeni samit EEZ-a, jer u tom slučaju ne bi bile prisutne Sjedinjene Američke države.
     Svako sedište kancelara u Evropi, kao i veliki broj običnih vladinih službenika u Vašingtonu, uporno su bili protiv toga da se samit održi na jednom takvom mestu. Čitava polica za knjige mogla bi da se ispuni ponuđenim razlozima. Međutim, postojao je samo jedan stvarni razlog zbog koga se svaki birokrata u dubini duše bunio protiv toga glasom dovoljno snažnim da bi mogao poslužiti kao sirena za vazdušni napad. Između planina i jezera Komo ima toliko malo prostora da su sela koja se protežu duž jezera nužno skučena i bez prostranih hotela potrebnih da se smesti nekoliko hiljada funkcionera koji se obično nađu na takvim sastancima. Što je još gore, funkcioneri su sumnjali, mada nisu bili sigurni, da su političari namerno odabrali ovo mesto kako bi smanjili broj birokrata koji bi mogli da se nađu na samitu i na taj način omogućili da se obavi poneki koristan posao.
     Kako je Švajcarska zemlja u kojoj vlada red, političke vođe su sve sletele na ciriški aerodrom, odakle su odvezene preko Sent Morica do italijanske granice blizu Skijavena, a zatim na jezero Komo. Stručnjaci za bezbednost procenili su da je to sigurniji put od ulaska u Italiju preko Milana, jer je lakše obezbediti uzak naseljen pojas nego otvorenu mrežu puteva.
     Isak Njutn i Frensis Haroldsen putovali su, međutim, preko Ženeve, a cilj njihovog prisustva na sastanku bio je da ubede britanskog predsednika vlade u postojanje signala s komete. To je predstavljalo pripremu protiv prezrivih primedbi koje su javno ili privatno upućivane predsedniku vlade - da celoj toj stvari pridaje previše značaja, primedbi poteklih iz američkih izvora, a koje su predstavljale posledicu promene politike u Sjedinjenim Državama, tj. preuzimanja kantrole, iz ruku NASA-e, nad programom Halejeva kometa od strane Pentagona.
     Na ženevskom aerodromu sačekali su ih Kurt i Rozi Valdhajm i odvezli ih u Valdhajmovu planinsku kuću u Vengenu u Lauterbrunenskoj dolini. Kako je na planinama još bilo snega, liftovima su se uputili na dnevno skijanje, da bi se zatim pozabavili pojedinostima najnovijih otkrića Kurta Valdhajma, otkrića do kojih je došao proučavajući trake iz Sjedinjenih Država što ih je Frensis Haroldsen prošvercovala.
     Dok su posle večere sedeli ispred vatre koja je pucketala u kaminu, Kurt Valdhajm reče:
     "Pa, zanimljivo je da Halejeva kometa odbija da koristi decimalne zareze - jer ima mnogo manje vremenske jedinice i mnogo manje jedinice za razdaljine od one druge komete. Tako je sve zaokruženo na cele brojeve."
     Isak Njutn je iz dugog iskustva znao da Kurta Valdhajma ne treba požurivati. Stoga se zadovoljio samo da upita:
     "Da li je vremenska jedinica u bilo kakvoj vezi sa razdobljem revolucije Halejeve komete oko Sunca od oko sedamdeset šest godina?"
     "Pretpostavljam da se uvek može izmisliti neka slična priča kombinovanjem moći ova dva tela, s ubačenim pi."
     "Ili vremenska jedinica može biti u vezi s okretanjem Halejeve komete oko njene ose", umeša se Frensis Haroldsen.
     "Ali odlična je stvar taj interferencijski račun koji su izmislili Frensis Margaret i njen američki kolega Ekstejn, koji je do sada već verovatno poslat na Aljasku ili neko slično mesto", nastavi Kurt Valdhajm na svoj spor, pomalo humoristički način.
     "Nisam bio siguran koliko će biti čisti signali koji se odbijaju od jonosfere", primeti Isak Njutn.
     "To je čudovišno složen problem", zaključi Kurt Valdhajm.
     "Od kojeg bi svaku razumnu osobu zabolela glava", dodade Frensis Margaret.
     "Jer postoje tri različita procesa koji uzrokuju da variraju ustrojstva radio-smetnji između direktnog signala s komete i signala odbijenog od jonosfere", nastavi Kurt Valdhajm.
     "Kladim se da postoje", klimnu Isak Njutn uz osmeh.
     "Najbrža varijacija dolazi od kretanja samog satelita. Zatim, tu je i promena odbijenog signala u zavisnosti od doba dana. A kao kruna svega, postoji spora varijacija koja je proizvod kretanja komete. Problem je u..."
     "...u tome da se one razmrse."
     "Ah, ti uvek pokvariš moje zaključivanje, Isače", uzviknu Kurt Valdhajm, odmahujući glavom u znak neslaganja. "Proračun bi bio jednostavan i ne baš zanimljiv", nastavi on, "ako bi bio izvršen direktno. Jedina dobra stvar u tome je što se sve može uraditi i naknadno. Umesto da počnemo s Halejevom kometom i idemo prema očekivanim signalima, odlično je što možemo da počnemo s posmatranim signalima, a zatim da tragamo za položajem i kretanjem njihovog izvora. Divan, veliki i delikatan proračun."
     "Mogu da zamislim. Znači, došao si do zaključka da izvor mora predstavljati Halejeva kometa?"
     "Nisam li rekao da uvek sve pokvariš! Zašto ne možeš da budeš strpljiviji, Isače?"
     "Zato što mi naši politički dobročinitelji sede za vratom. Znaš li da su Amerikanci izokrenuli ceo posao."
     "Zašto?"
     "Kako bi zavarali one koji plaćaju porez, pretpostavljam - za njihovo vlastito dobro, kako bi to sami rekli."
     "Još ne shvatam zašto", ponovi Kurt Valdhajm. "Svet je onakav kakav jeste i ne može ga promeniti ništa što bi vlade mogle da preduzmu."
     "U tome, otprilike, i jeste stvar", odvrati ozbiljno Isak Njutn. "U politici je svet onakav kakav ljudi veruju da jeste. U nauci, svet je takađe onakav kakav ljudi veruju da jeste, bar zakratko, bar što se tiče subvencija za istraživanja i objavljivanja prihvatljivih u literaturi. Postojanje prave istine u svetu, istine koja se ne obazire na ljudska mišljenja i osećanja, u stvari se veoma retko opaža."
     "Ja neću da razmišljam na taj način", odgovori Kurt Valdhajm ponovo se ne slažući.
     "Mislim da se na stvar gleda", upade Frensis Haroldsen, "ovako: nekolicini čudnih odbora naučnika ne bi trebalo dati vodeću ulogu u nečemu što se može izmetnuti u veoma spektakularan šou. To je bio problem Majka Hauarta. On nije imao dovoljno snage da se izbori, čak ni u Britaniji. Zatim smo stvar mi preuzeli i ulog je dovoljno podignut, tako da se moglo započeti s jednim omalenim projektom, kao što je ovaj anglo-nemački, ali ne i sa supermodernim projektom. Pošto sada vojska ima glavnu ulogu kod obe supersile, treba nas neminovno diskreditovati - istisnuti nas kako bi stvari mogle da krenu napred, ako krenu napred, vođene od strane onih koji su, prema njihovom mišljenju, pouzdaniji."
     "To su mračne reči, Frensis Margaret", promrmlja Kurt Valdhajm. "Pa na čemu smo, onda?"
     "Koliko smo jaki toliko smo i slabi, sve zavisi od toga kako se gleda na stvar, isto kao što stoje i dva vodeća političara u Britaniji - političari koji trpe pritisak zato što su se povezali s projektom za koji se smatra da je luckast", odgovori Isak Njutn.
     "Ali imamo dokaze! Jasne dokaze!" gotovo zavika Kurt Valdhajm. "Pošto smo izvršili pomne analize ustrojstava radio-smetnji dobili smo orbitu izvora signala NASA-e, onih koje je iz Sjedinjenih Država donela Frensis Margaret. Položaj izvora i njegova orbita poklapaju se s položajem i orbitom Halejeve komete. U to nema ni najmanje sumnje."
     Isak Njutn ustade iz stolice. Stojeći okrenut kaminu, on klimnu i reče:
     "Što nam pruža mogućnost da predahnemo. Uspećemo da dosegnemo Halejevu kometu; možda, čak, dva do tri puta. Ali u međuvremenu morali bismo da napravimo izvesnu praktičnu demonstraciju. Bojim se da ljude možemo zadržati na svojoj strani argumentima i proračunima izvesno vreme, ali samo izvesno vreme. Potrebno nam je nešto što svima bode oči; nešto što žigoše opoziciju i predstavlja je onakvom kakva, u stvari, i jeste."
     "Ne vidim kako to možemo postići", primeti Kurt Valdhajm sumnjičavo vrteći glavom.
     "Bojim se da ni ja ne vidim", priznade Isak Njutn. "Nadajmo se da sam preveliki pesimista."
     Iz Vengena su kolima putovali do Andermata, a zatim preko prelaza Sent Gotarda do Belincone i Lugana. Od Lugana su krenuli južnim putem, prešavši granicu s Italijom severno od grada Koma. Posle još jednog sata vožnje stigli su do mesta u kome se održavao samit, na istočnoj obali jezera Komo, blizu Varena.
     Obezbeđenje je bilo pitanje od najveće važnosti za samit, kako lično obezbeđenje učesnika tako i obezbeđenje na međunarodnom nivou: jer u interesu Sovjetskog Saveza bilo bi da ga spreči, pošto je glavna tema diskusije trebalo da bude sovjetski predlog za 'finalizaciju' Nemačke - epitet koji baš nije bio laskav ni za Finsku ni za Nemačku. Bilo je to predmet koji je više od jedne decenije bio čas u središtu pažnje, a čas zanemarivan; ideja je bila da Sovjeti ponude ujedinjenje Istočne i Zapadne Nemačke u zamenu za demilitarizaciju novonastale ujedinjene Nemačke. Mnogi ljudi na Zapadu smatrali su da je stvaranje demilitarizovanog tampona između dve super sile i njihovih saveznika dobra stvar. Takođe je bilo mnogo onih koji su smatrali da je ovaj predlog trik kojim bi se Crvena armija u jednom skoku našla na zapadnoj granici kombinovane Nemačke, a to bi učinila ne ispalivši nijedan metak.
     Na kraju vruće jutarnje sesije, sesije na kojoj je zapovednik NATO-a trezveno predstavio stratešku situaciju, američki predsednik je dao izjavu. Predsedavao je predsednik Francuske, a predsednik Amerike je rekao:
     "Ako mi dozvolite, gospodine, voleo bih nešto da objavim. Reč je o jednoj beznačajnoj stvari za koju sam mislio da bi mogla da nam rastereti umove posle teškoća o kojima smo jutros raspravljali. Kao što svi sigurno znate, gospodine, Zemlji se približava dobro poznata Halejeva kometa. Ono što, u stvari, želim da kažem jeste da su zaposleni u Godarovom centru za svemirske letove, pod upravom profesorke Helen Salom Džonson, uhvatili organizovane radio signale."
     "Očigledno je to femme fatale", istog časa upade glasno i jasno rekavši predsednik britanske vlade. Kada je zamro smeh predsednik britanske vlade nastavi:
     "Organizovani radio signali uhvaćeni su pre nekoliko meseci u Britaniji, ne s Halejeve komete već s komete Bosvel. Kao što svi, razume se, znaju, Bosvel dolazi pre Džonsona."
     Tog dana posle ručka, nemački kancelar šetao je po imanju italijanske vile s francuskim predsednikom.
     "Zašto se britanski predsednik vlade uvek trudi da bude u opoziciji?" pitao se francuski predsednik.
     "Možda to ima neke veze s vremenom? Jednom sam sreo Engleza koji je kazao kako misli da oni imaju najbolje vreme na svetu", odgovori nemački kancelar zlovoljnim glasom.

     "Bilo je to najgore volte face koje sam ikada čuo. Prava mala objava!" frknu predsednik britanske vlade.
     "Što znači da smo sada ispred njih za svega jedan korak, a ne za dva ili tri. Šteta", odvrati Isak Njutn.
     "Zašto samo tako menjaju ćud?"
     "Kada se borba između NASA-e i Pentagona konačno razrešila, mora da su uvideli kako nema smisla zamrznuti situaciju - naročito pošto znaju da mi, bez obzira na sve, guramo napred. Tako je bilo najbolje da promene ćud i pokušaju da nas izigraju."
     "Kako mislite da nas izigraju?"
     "Voleo bih da imam jasan odgovor na to pitanje, predsedniče vlade. Očigledno je samo to da žele prvi da emituju ka Halejevoj kometi. Šta će se potom dogoditi predstavlja drugu stvar. Ako ne dobijemo nikakav odgovor biće to prilično bezvredan posao."
     "Kakvu vrstu odgovora možemo da očekujemo?"
     "Ne mogu da zamislim. Ali stalno sebi ponavljam da nikada ne bismo ni primili signale da nije bila predviđena razmena u oba smera."
     "Vi mislite da u svemu tome ima racionalnosti", primeti predsednik vlade.
     "Pretpostavljam da je u pitanju naučnička vera."
     "Pa koliko, onda, moramo da čekamo?"
     "Dvadeset tri dana do odbrojavanja, pod pretpostavkom da sve ide dobro."
     Posle svih pažljivih priprema koje su napravili da odbiju napad iz suprotnog pravca, Frensis Haroldsen je bila jaš uznemirenija zbog volte face nego predsednik britanske vlade. Ne obrativši pažnju na gomilu ljudi koji su saletali američkog predsednika i smatrajući da joj je ispod časti da čeka na prekid u njihovom razgovoru, ona se oglasi svojim najzvonkijim glasom:
     "Bila je to veoma hrabra objava, gospodine predsedniče. Ona o Heleni Salomi Džonson, ali šta ćemo kad je ona toliko slična mišu, a ovo je izborna godina."
     Predsednikovu pažnju privuklo je podsećanje da je ovo izborna godina. "Kakve veze ima izborna godina?" upita on mršteći se. Mnogobrojne okolne promatrače pogodila je lakoća s kojom je ova odvažna mlada dama presekla, kao što skalpel prolazi kroz puter, njihove smušene pokušaje da stupe u razgovor s predsednikom.
     "Pa, teško da želite da mediji čuju za to, zar ne?" nastavi Frensis Margaret. "Hoću da kažem, Vi ne želite da Bela kuća postane stecište UFO-a i kometa. Naročito kada se uzmu u obzir svi crtaći koji se pojavljuju u medijima. Oni sa balončićima koji vam izlaze iz usta, i izražavaju sijaset smešnih stvari o tome kako se astrologija širi po Beloj kući."
     "Pretpostavljam da želite nešto da istaknete, mlada damo. Moram svom osoblju naložiti da se pozabavi time."
     "Nema potrebe, gaspodine predsedniče. Sve što treba da urade jeste da kažu onima iz NASA-e da se nose sa svojom astrologijom. Recite im da astrlogija neće zavaravati sve ljude sve vreme. A to je ono što je odista važno u izbornoj godini."
     "Da, ah...", mučio se predsednik, gledajući unaokolo neće li otkud dobiti pomoć. Kada je primetila kako se pomoćnici žurno približavaju, Frensis Margaret dodade:
     "Mislim da bi trebalo malo da se odmorite, gospodine predsedniče, posle te stvarno hrabre objave. Pozdravite u moje ime Helen Salomu Džonson..."









33.
     Predeo oko centra za lansiranje Evropske svemirske organizacije, blizu priobalnog grada Kunia u francuskoj Gvineji, bio je bogat tropskim šumama, majmunima i mnogobrojnim papagajima svetlih boja. Dva puta je prekinuto odbrojavanje za lansirnu rampu Arijana zbog problema oko opreme i nervi Isaka Njutna već su bili kritično napeti.
     Što se njega tiče, uopšte nije postojao nijedan tehnički razlog zbog koga je trebalo pakušati lansiranje, tim više što je bila uspostavljena radio-veza putem kratkih talasa između Kembridža i projekta Halejeve komete. Stoga su vesti o njegovom pobedonosnom uspehu ili bednom neuspehu mogle da premoste pet hiljada milja ili više za jedan jedini delić sekunde. U stvari, izvršene su pripreme da se pojedinostima samog eksperimenta daljinski upravlja iz Kembridža. Međutim, pre toga je bilo potrebno da se lansiranjem satelit dovede u putanju predviđenu za njega, da satelit ne završi jadno u okeanu, te da prvi ili drugi stepen rakete za lansiranje ne eksplodira u višoj atmasferi - što bi bila propast u njenoj najspektakularnijoj formi.
     Prva dva dana protekla su relativno mirno. Velika količina raznovrsne inženjerske opreme, sama rakete, ogromni kranovi, rezervoari za gorivo, cevi, dizalice i skele, bili su u saglasnosti s iskustvom koje je Isak Njutn stekao radeći na agregatima visoko energetskih akceleratora ogromnih dimenzija. To se veoma razlikovalo od sićušnih pojedinosti samog sklopa satelita, potankosti u kojima je bio do guše tokom protekle godine.
     Na lansiranje je došao pre svega zbog uverenja koje ga je progonilo; uverenja da mnogo šta više zavisi od tog lansiranja nego bilo šta drugo što bi poželeo rečima da iskaže. Iz te perspektive, neuspeh bi jednostavno značio odgađanje, odgađanje za možda svega nekoliko nedelja. Pa zašto je onda bilo toliko važno da ovo prvo lansiranje uspe? Ako nova osovina NASA - Pentagon bude preuzela stvar u svoje ruke posle ovog prvog pokušaja, neće, zapravo, biti nikakve razlike - osim što će njegov ego biti povređen. Iz te perspektive - ne. Pa ipak, Isak Njutn je bio uveren, u toj meri da je gotovo postao neurotičan, kako je to ipak važno. Bilo je to uverenje koje nije umeo da objasni. Njegovo prisustvo lansiranju bilo je lakše objasniti psihološkim momentima - da bi, ako dođe do nesreće, bar mogao da kaže kako je učinio sve što je bilo u njegovoj moći da se ona izbegne - prema načelu da doktor dobija 'desetku za trud' na odru svog pacijenta.
     Za prvo odgađanje rečeno je da je posredi kvar na električnom kolu. Drugo je bilo tajanstveno. Isaka Njutna su osorno ispitivali, kao i njegove akreditive, a zanimala ih je i svrha njegovog prisustva na lansiranju. Papire su mu pregledali a zatim ih odneli, očigledno da bi ih na neki način proverili. Zatim mu ih je inspektor službe bezbednosti vratio kratko klimnuvi glavom, a potom je i Njutn snabdeven naročitom žutom propusnicom. Što se toga tiče, on je očigledno bio bolji od ostalih posetilaca, izuzimajući dvoje ili troje, jer su ostali u početku veoma brojni autsajderi jednostavno nestali kada je došlo vreme za treći pokušaj odbrojavanja. Iz nekog razloga, a Isak Njutn je mogao samo da nagađa kakvog, ostali posetioci bili su bez okolišenja izbačeni. Nagađao je da u osnovi cele te stvari leži njegovo insistiranje na bezbednosti.
     Žuta propusnica odvela je Isaka Njutna u samu letačku kontrolnu prostoriju. Kontrolna odaja nije bila ni izdaleka onoliko velika kako bi to pretpostavili televizijski gledaoci, koji su pratili spektakle NASA-e, spektakle kao što je spuštanje na Mesec. Oko dvadeset pet osoba imalo je mesta za sedenje, s tim što su prvi red zauzeli direktor lansiranja i njegovi neposredni zamenici, ispred kojih se nalazila baterija televizijskih monitora.
     Vreme je proticalo u neverovatno razvučenim jedinicama od po četvrt časa, činilo se Isaku Njutnu. Operativno osoblje stalno je bilo zaposleno ili međusobnim kratkim razgovorima ili prenošenjem uputstava inženjerima koji su se nalazili napolju da bi vršili podešavanja ili očitavanja koja su se zatim pojavljivala na televizijskim monitorima. Vremenske jedinice su se postepeno skraćivale, sve dok Isak Njutn nije počeo da ih meri prema svom ručnom satu u etapama od po pet minuta. Napolju je do tada već uveliko svanulo; lansiranje je bilo predviđeno za dva sata posle svanuća.
     Vremenske jedinice su se sve više sažimale, u minute i konačno u sekunde... deset... devet... osam... sedam... šest... pet... četiri... tri... dva... jedan... nula. Iako je znao šta tačno treba da očekuje, oči Isaka Njutna su prisilno bile prikovane za ekran koji je prikazivao raketu. U osnovi su se pojavili plamenovi, a zatim se, tokom jednog trenutka koji je izgledao dug kao večnost, ništa nije dogodilo. Potom je sjajni cilinder počeo da se diže, u početku očajnički sporo. Kretanje naviše se zatim ubrzalo, i činilo se da je, u jednom jedinom trenutku, ta stvar krenula na svoj put brzinom koju su kamere jedva pratile. Jedino što je moglo da se vidi na monitoru bio je sjajni plamen iz izduvnog ventila rakete.
     Isak Njutn se zavali u sedište odjednom postavši svestan da su mu se usta potpuno osušila. Savladana je prva od mnogih prepreka, jer nosač rakete bar nije odleteo u vazduh na platformi. Sve više i više je želeo da se vrati jednostavnom, poštenom, časnom poslu kakav je visokoenergetska fizika. Zaključio je da je visokoenergetska fizika slična planinarenju. Planinar je mogao da izabere stazu i vreme, kontrolišući mogućnosti za rizik gotovo u toj meri da se za neuspeh može reći kako predstavlja posledicu ili pogrešne procene ili nedovoljno dobre tehnike. Ali ovaj posao s raketama nalikovao je spuštanju niz brzake neke strme reke između zidova kanjona. Kada se jednom otisnete čamcem, prepuštate se na milost i nemilost struji i stenju na rečnom dnu, a razlika između uspeha i propasti samo neznatno zavisi od procene ili tehnike.
     Isak Njutn je prvo brojao sekunde, a zatim minute koji su protekli od lansiranja, uznemireno tražeći u razgovoru i ponašanju osoblja znake da je kriza na pomolu. Ništa se nije dogodilo, i upravo je počeo da se opušta kada se direktor okrenuo prema njemu i rekao:
     "Gaspodine Njutne, uskoro ste Vi na redu. Voleli bismo da izbacimo Vašu antenu pri narednom prolasku satelita - za otprilike tri četvrt časa, računajući od ovog trenutka."
     Tako se Isak Njutn premestio iz stražnjeg dela prostorije u prvi red, gde je svoju telemetrijsku traku proverio još jednom na monitorima. Korak po korak, uz pomoć kontrola na maloj konzoli ispred sebe, on je poslednji put proveravao uputstva za rukovanje satelitom. Konačno se okrenuo prema direktoru i klimnuo: bio je zadovoljan što je i poslednji kritični deo lansiranja mogao da počne.
     Još jednom je nastupilo mučno čekanje dok nije ocenjeno da se satelit nalazi u optimalnom položaju za ovu najdelikatniju fazu lansiranja - izbacivanje dugačke žice, koja se odmotavala poput ribareve udice, potrebne za radio-emitovanje na veoma dugačkim talasnim dužinama. Odmotavanje je trebalo izvršiti veoma nežno kako bi se izbeglo da se žica usled trzanja smota u nešto nalik klupku vune. Trik se sastojao u tome što je žica bila smeštena u jednu tanku plastičnu cev kroz koju se uduvavao vazduh, tako da su se cev i žica u njoj ispravljale onako kako to čini jedna svima poznata igračka - ona koja se odvija bučno šišteći i trubeći kada je dunete u lice svom komšiji za vreme božićne proslave.
     Bilo je, osim toga, neophodno da se upotrebi legura metala koja nije bila nimalo savitljiva, tako da je žica, kada bi se jednom ispravila, ostajala ispravljena onako kako to biva sa žicom od lema - samo što je ova legura morala da bude i krajnje dobar električni provodnik kako bi se izbeglo nepotrebno razbacivanje energije iz solarnih ćelija satelita. Pošto su svi ovi problemi razrešeni u laboratoriji, dosta pre lansiranja, teškoće su svedene na minimum tako da se s pravom mogao očekivati uspeh. I pored toga, Isak Njutn je rđavo proveo pola sata - dok stvar nije bila okončana. Ako bi se sada nešto pokvarilo, jedini pravi krivac bio bi on dok bi, naprotiv, do ovog trenutka krivica pala na one što su proizveli, održavali i lansirali raketu koja je bila nosač njegove satelitske opreme.
     Odjednom se kroz kontrolnu prostoriju razlegoše povici: počeše da tapšu jedni druge po leđima i da se međusobno rukuju kao što to uvek biva na kraju uspešnog lansiranja. U obližnjoj trpezariji čekale su boce vina i kasni doručak. Svi su se ponašali kao da je to bilo neko lako lansiranje, što nijedno lansiranje, razume se, nikada nije bilo. Isak Njutn se konačno izvinio, jer mora da stigne na čarter-let, da bi potom uhvatio poslovni avion iz Karakasa u Venecueli, čije je sletanje na Hitrou predviđeno za sutra poslepodne. Još jednom se sa svima rukovao - sa direktorom i njegovim osobljem, kao i s inženjerima odgovornim za pipave poslove tokom različitih etapa rada sa raketom. Čim je poleteo malim avionom za čarter letove, Isak Njutn je sa zadovoljstvom zaključio da satelitu niotkuda ne preti nikakva opasnost, sem od projektila i pojedinih članova kevendiške Laboratorije. I to stoga što on reaguje samo na kod za koji mu je izdat nalog da ga posluša, kod koji su znali samo on i još tri člana Laboratorije. Sada više ništa nije moglo da spreči da prva emisija bude upućena Halejevoj kometi.

     Na Hitrou ga je dočekala Frensis Margaret.
     "Pretpostavljam da si zaboravio na proslavu u Koledžu", reče ona čim su Mercedesom Isaka Njutna krenuli na pomamnu vožnju gotovo neprolaznim putevima oko Londona.
     "Kakvu proslavu?"
     "Master je pozvao sve članove Odbora. Pozvan je čak i mali crv kao što sam ja. Dolazi i ministar finansija koji će održati govor."
     "Zvuči zanimljivo."
     "I biće. Otkad je master čuo da je lansiranje bilo uspešno zdušno se trudi da to pretvori u rimski trijumf. Možeš očekivati da se zavijore sve zastave i oglase sve trube."
     "Oh, moj bože, ne! Još smo hiljadu milja udaljeni od bilo kakvog pravog uspeha."
     "Oh, moj bože, da! Ako master smatra da je to trijumf - onda će to sigurno i biti trijumf. Ne bi me začudilo ni da je pozvao radio i TV", reče Frensis Margaret s očiglednim oduševljenjem.
     Pošto se Bolton vratio u svoju kuću u Adams-Roudu, Isak Njutn se ponovo nastanio u staru gostinsku sobu, a Frensis Margaret se premestila - bar prividno - u komšijski Kraljevski koledž. Odeveni u večernju odeću oni pođoše od stare gostinske sobe kroz tremove, pa niz stepenice, pored trpezarije, do masterove Lodže. Tamo je dolazak zvanica bio zakazan između sedam i trideset i osam časova uveče, te su stigli na vreme da uživaju u poslednjim trenucima dočeka gostiju.
     Čim su se pojavili; master, odeven u frak i sa belom mašnom, dotapka do njih grmeći:
     "Ah! Evo, stigao je i Loše-vesti lično! Sem što ovog puta ne donosi loše vesti."
     Ministar finansija ga je dočekao srdačno mu stegnuvši ruku. "Pa, izgleda da smo prebrodili prvu preponu. Veoma veliku preponu, pretpostavljam", reče on.
     Isak Njutn upravo beše putovao na visini većoj od pet hiljada milja, kakvu teško da je neko od njih osvojio, i ova prilika kao da je otud dobila neko nestvarno svojstvo, bezmalo neku bajkoliku atmosferu koja se održala tokom čitavog glavnog obeda. Bili su prisutni svi članovi Odbora za Halejev projekat, sem predsednika vlade, i sedeli su za prvim stolom, odmah ispod Holbajnovog portreta Henrija VIII. To što su prošlost i sadašnjost na ovaj način bile dovedene u vezu predstavljalo je bajku za sebe. Komete, sateliti, teleskopi i telemetrija predstavljali su odista nešto sasvim drugo nego što su bili Holbajn i Henri, bili su duhovno udaljeni jedni od drugih.
     Pošto je održana i ispijena zdravica odanosti, master ustade, a kolege pomisliše da će održati neki veličanstven govor. Bar je izgledalo da se to podrazumeva po zvižducima i buci što su je podizale mlađe kolege i njihovi prijatelji, muškarci i žene, koji su sedeli za udaljenijim stolovima. Ali on je ustao kako bi predstavio ministra finansija.
     "Kolege i gosti, veoma me raduje što mogu da Vas zamolim da ispijemo zdravicu za vladu njenog veličanstva, koju ovde večeras predstavlja ser Godfri Vendover, čovek kome su poverene mnoge uloge, koji ima mnoge sklonosti i vodi mnoga odeljenja. Da kažem, deljenja i odeljenja? Ministar za sve nas u vreme nevolja. Pa ipak, kao što nam je svima dobro poznato, nevolja - taj kazan što vri i klokoče - kali karakter. Zbog toga mi, u ovom Koledžu, imamo toliko vrlina, kao i srebra, a dobar deo svega toga vidite izložen ovde, po stolovima, ispred Vas." (Glasan smeh.)
     "A sada ću, drage kolege i gosti, nazdraviti: Za vladu njenog veličanstva, neka dugo poživi."
     Pomisao da treba nazdraviti vladi uopšte, bilo kojoj vladi, nije se baš dopala mlađim, bradatim i anarhistički nastrojenim kolegama, tako da su dali sebi oduška divljim lupanjem po stolovima kada je ministar finansija ustao da odgovori.
     "Masteru, milordi, kolege, dame i gospado", poče on umirujuće, "večeras Vam se obraćam ponizno, iznenađeno i s osećanjem razumevanja. Ponizno, zato što sam nekada i sam bio istoričar te sam svestan da su u ovoj dvorani pre mene govorile mnoge slavne osobe, tokom duge i cenjene istorije ove veoma ugledne ustanove (učtivo lupkanje po stolovima). Iznenađeno, jer kao diplomac, a diplomirao sam na drugom mestu, moram priznati (učtivo lupkanje), nikad nisam prestajao da se divim samoj brojnosti Vaših Koledža u Kembridžu, razmeri koja se najbolje ogleda u veličanstvenosti Vašeg Velikog trga. S razumevanjem jer, kao što verovatno znate, tokom protekle godine bio sam u vezi s projektom koji je potekao ovde, u Kembridžu, a u koji ja pasebno, a vlada uopšteno gledano, polažemo velike nade (snažno lupanje po stolovima). Do dana-današnjeg ostalo je pomalo nejasno zašto je trebalo da ja, koji sam najmanje naučnik među svim ne-naučnicima, budem umešan u jedan takav projekat.
     Ali, u svakom slučaju, uživao sam u stečenom iskustvu, iskustvu kome nije nedostajalo nevolja, moram dodati. Ukratko, pošto i sam nameravam da budem kratak, pojedinosti o nedavnom uspešnom lansiranju satelita čućete od mastera, a moram naglasiti da je lansiranjem upravljao kolega s ovog Koledža. Profesor Isak Njutn (još jače lupanje). Postoji izvesna analogija između lansiranja satelita i traganja za naftom što se, kao što verovatno znate, ocenjuje kao neizvestan posao. Neuspešno lansiranje satelita pomalo podseća na suvu bušotinu, samo što kod neuspelog lansiranja satelita milion puta brže gubite novac nego za vreme traganja za naftom. U stvari, ni na koji način nisam, kao ministar finansija, mogao da otkrijem brži način za trošenje novca od neuspelih lansiranja satelita, prema kojima je puko nastojanje da se novac spali samo bedni ljudski nadomestak (smeh). Ali, dosta s tim neproduktivnim pričama. Bili smo uspešni, ne neuspešni. Nikakav novac nije izgoreo, bušotina nije suva (opšti aplauz).
     U ovom tonu", nastavi ministar finansija, "želeo bih da Vas podsetim na izvesnog Skrupa Dejvisa, kembridžskog studenta iz doba lorda Bajrona. Dejvis je bio veliki kockar koji je imao čudnu naviku da posle svakog neuspešnog klađenja na Njumarketu pokuša da sebi preseče grlo. Jednom takvom prilikom doktor po koga su poslali insistirao je da prvo završi večeru kada je čuo da je u pitanju grlo Skrupa Dejvisa. Jer, kao što on reče: 'Nema opasnosti da će on umreti, jer sam ga već šest puta ušivao!'"
     Sada je red došao na mastera.
     "Imam večeras čast da nazdravim imenu koje je već dugo, u umovima ljudi širom sveta, povezano s ovim Koledžom", poče on. "Mislim, razume se, na Isaka Njutna. Ne na Isaka Njutna starijeg, koji se s uspehom bavio planetarnim proračunima, već na Isaka Njutna mlađeg, uspešnog u lansiranju satelita (aplauz i lupa po stolovima).
     Dozvolite mi da prvo priznam kako nisam naučnik (još glasniji aplauz). Dospeo sam u nauku pre godinu dana misleći: kako god okreneš, ovde možeš biti samo na dobitku. Ili, da to izrazimo poetičnije, počeo sam misleći o naučniku ovako:
     Gde neuspeh doživi - to greška je prirode,
     gde uspe, tu zasluga njemu ide.
     Kada je i na moja pleća pao deo odgovornosti, počeo sam u velikoj meri da se osećam kao maršal Žofr kome su neki verovali, a neki ne, i koji je izvojevao prvu pobedu u bici na Marni septembra 1914. Kada su ga upitali da li je zaista pobedio, Žofr je odgovorio: 'Ne umem da kažem, ali znam da bi krivica pala na mene da sam je izgubio.' Tako bi i na Isaka Njutna pala krivica da je ovo lansiranje predstavljalo najbrži gubitak u istoriji britanskog Ministarstva finansija (uništavanje stolova).
     Priznajem da bih bio zatečen, što je za mene neobično, (smeh) ako biste me upitali da Vam tačno objasnim šta dalje sledi. Mislim, u vezi s Halejevom kometom (još smeha). Edmund Halej rođen je 1656. godine. Sa žaljenjem moram da kažem da je postao student Kraljičinog koledža u Oksfordu (mrmljanje), mesta koje je naš gost već pomenuo. Najpoznatiji je ne po kometi koja nosi njegovo ime, već po mudroj ulozi koju je odigrao u podsticanju objavljivanja Philosophiae Naturalis Principia Mathematica Isaka Njutna starijeg, razume se. Međutim, veoma zgodno se uklopilo što je Edmond Halej imao veze i s Isakom Njutnom starijim, a preko komete koja nosi njegovo ime i s Isakom Njutnom mlađim, te i s onim drugim mestom kome pripada naš gost (aplauz).
     Bilo bi neučtivo od mene kada bih Vam prepričao priču o kipovima (pauza propraćena glasnim smehom). Ipak ću se osvrnuti na nju (još smeha). Rimski pisac Katon, posmatrajući kipove napravljene u čast mnogih drugih, primetio je: 'Više bih voleo da se ljudi pitaju zašto ne postoji Katonov kip nego zašto on postoji.' Možda ova priča nagoveštava da bi Koledž bio nemaran kada ne bi dodao i drugi mermerni kip s imenom Isaka Njutna (aplauz i smeh uz lupu po stolu).
     Kaže se da uspeh rađa uspeh. Gomilanje Peliona na Osi - u pitanju su, moram napomenuti, planine, a ne neka situacija između muškarca i žene kao što bi se neki od Vas mogli ponadati (lupa po stolu) - ta mitološka priča, predstavlja sredstvo za sinove boga Posejdona pomoću koga su želeli da se popnu do neba, što mi i do dana današnjeg nastojimo (aplauz a zatim smeh). A niko od nas više od Isaka Njutna mlađeg, u čiju čast Vas molim da ustanete. Nazdravimo Isaku Njutnu mlađem, vaseljeni i svetom Džordžu!"
     U trpezariji je nastala galama kada je ustao Isak Njutn, obuzet užasnom unutrašnjom prazninom, sem što mu je u svest dolebdela priča o jednom etnomologu. Vreme - odmah posle drugog svetskog rata; Ministarstvo spoljašnjih poslova ubedilo je etnomologa da krene na turneju po okupiranoj Nemačkoj na kojoj bi trupama držao predavanja o zarazama i bubama. Kada je jednog dana stigao u neku američku bazu, zapovednik logora predstavio ga je rečima: 'Momci, ovo je britanski Bob Houp. Oboriće vas s nogu.'
     Ovo je tačno izražavalo vlastita osećanja Isaka Njutna dok je pogledom prelazio preko prvog stola, a zatim niz trpezariju. Sinulo mu je da profesor istorije koji stalno jede hleb odista neverovatno podseća na morža. Na zadovoljstvo Isaka Njutna, hlebojedac je gurnuo u usta kažiprst i palac leve šake a zatim ispustio oštar zvižduk, posle čega je zadovoljno pogledao oko sebe te ponovio predstavu. Posle toga je jedan od najstarijih kolega dunuo u spojene šake, a trenutak kasnije počeo da huče poput sove.
     "Masteri, milordi, kolege, dame i gospodo", poče Isak Njutn, "čini mi se da će biti najbolje da u znak zahvalnasti za zdravicu koju ste ispili iznesem kako stvari sada stoje s onim što je pastalo poznato kao 'Projekat Halej' (lupkanje po stolu). Prajekat je potekao iz jedne razumljive poruke primljene s ranije komete, komete Bosvel. Nikada se nije mnogo sumnjalo u razumljivu prirodu te prve poruke, a i ono malo postojeće sumnje uklonjeno je kada je NASA uhvatila jednu donekle sličnu poruku s Halejeve komete.
     Plan projekta bio je da se uputi uzvratna poruka prema Halejevoj kometi, tako što bi se upotrebio isti oblik radio-emitovanja i kodiranja, te bi uzvratna poruka sadržala isti oblik informacije kao ona koja je dva puta primljena sa dve komete. Na ovaj način, ne bi trebalo da bude nikakvih problema u tumačenju ako naše emitovanje bude uspešno izvedeno i ako bude primljeno.
     Do sada smo uspešno lansirali satelit s koga treba da emitujemo, kao što su Vas već obavestili prethodni govornici. Snabdevanje gorivom je u redu, a vazdušni sistem je u ispravnom položaju. Preostaje samo da se ispita elektronsko kolo što će, nadam se, biti obavljeno sutra iz kevendiške Laboratorije (aplauz). Posle toga, možda već sutra uveče, uslediće prvo emitovanje. Sigurno ćete upitati s kakvim rezultatom?
     Da smo unapred znali odgovor na to pitanje projekat bi bio besmislen i ja ne mogu na drugačiji način da zadovoljim Vašu radoznalost do da Vam prepričam jedan svoj razgovor sa ministrom finansija s početka ovih događaja. Rekao je da ga današnja situacija podseća na onu u Evropi petnaestog veka, Evropi koja je bila zatvorena sama u sebe, bez ikakve dublje perspektive. Otkriće Amerike bilo je ono što je preobratilo srednji vek u renesansu. Želeo je da kaže kako se može pokazati da su naša sadašnja preduzetništva na sličan način mali začetak jednog novog, srećnijeg doba. Uskoro ćemo ovu misao proveriti."









34.
     Svet je pun jubileja i to u toj meri da se javnost odavno umorila od njih - naročito zbog toga što mediji ne mogu da sačekaju da jubilej odista stigne, već uvek moraju da ga unapred iskorištavaju.
     Tako je bilo i s Halejevom kometom, koja je u svakom slučaju bila fijasko - gledajući sa stanovišta odnosa s javnošću. To je bilo zbog toga što je položaj Zemlje na orbiti bio nepovoljniji za spektakularno viđenje komete nego što je bio prethodnog puta, 1910. Osim toga, od 1910. došlo je do velikog porasta uličnog osvetljenja: nebo je ovog puta bilo veštački svetlo upravo u mestima gde je živelo najviše ljudi, tako da je svetlost koja je poticala iz glave i repa komete bila manje upečatljiva nego ikada ranije, za vreme bilo kog nailaska Halejeve komete otkad se pamti. U tim uslovima, prisustvo razumljivih signala - ili nečeg drugog, jer postajao je još izvestan broj uglednih naučničkih mišljenja koja su poricala takvu mogućnost - išlo je naruku medijima, naročito kada je spektakularna smrt Majka Hauarta pojačala stvar do tačke o kojoj novinari sanjaju. Svi vidovi Odbora Halejevog projekta pažljivo su praćeni kod kuće i u inostranstvu, naračito s obzirom na visoki status njegovih političkih članova.
     Stoga je uspešno lansiranje satelita postalo naslovni materijal za jutarnje novine i, kao što se moglo očekivati, govori koji su održani na proslavi u Trinitiju bili su poznati i slobodno su iznošeni, a rezultat svega bio je da se prekonoć ustalilo mišljenje kako su na pomolu spektakularni događaji.
     Kada se Isak Njutn pojavio u kevendiškoj laboratoriji, u devet i petnaest narednog jutra, našao je nekoliko svojih revoltiranih pomoćnika u kancelariji.
     "Reporteri su preplavili celo mesto. Jednostavno smo morali da stavimo pod ključ sve što je osetljivo i nemoguće je izvršiti bilo kakvu proveru", reče jedan mladić svežeg lica od otprilike dvadeset pet godina, po imenu Mek Kleland.
     "U tom slučaju želim da se svi ponašate kao glumci u nekoj drami", reče im Isak Njutn. "Od sada pa do dvanaest sati ubedite te medijske tipove da su sve videli. Izvedite dobru predstavu bez mnogo izmišljanja, jer ti momci nisu glupi. Možda ne znaju mnogo o kolima, ali mogu razlikovati šta je lažno a šta ne - kada im se pokaže."
     "A šta posle?" upita neko.
     "Posle dvanaest sati dobićete nekoliko časova, možda tri časa, da izvršite sve provere."
     "Kako to?"
     "Bez brige. Samo se smešite i ne prestajte da se smešite. Pridružiću Vam se kroz otprilike pola sata."
     Kada se ova grupa mlađih članova osoblja udaljila iz kancelarije, Isak Njutn pazva gospođu Ganter i reče:
     "Hoćete li pozvati mastera Trinitija, molim Vas?"
     "Loše-vesti! Bože moj, baš ste Loše-vesti", zagunđa master kada stiže do telefona. "Glava mi je paput fudbalske lopte."
     "Hteo sam da Vas zamolim da organizujete raskošan ručak sa tri do četiri vina."
     "Zar stvarno moram da Vam kažem da su mi usta poput dna kaveza za papagaje", glasio je promukli odgovor.
     "To je od toga što ste pili porto, masteru, jak alkohol. Bubrezi nisu u stanju da ga prerade."
     "Dosta! Dosta! Pomisao na ručak podseća me na omču za vešanje oko osuđenikovog vrata."
     "Šteta, masteru. Jer, u pitanju je štampa."
     "Rekoste li štampa?"
     "Da, i ako ne uspemo da ih dva do tri sata zabavimo možemo se oprostiti od noćašnjeg emitovanja. Pored toga, tu je i jedan reporter iz Obzervera. Ima Gučijeve cipele i astrahanski šešir. Šešir ne skida ni ovde u Laboratoriji, pa želim da saznam da li mu je zašiven za lobanju."
     "Pobogu, Loše-vesti, meni su svrdla zašivena za lobanju."
     "Razmišljao sam da ih izbacim odavde oko podneva."
     "Nikoga Vi nećete izbaciti. Dovešćete ih. Ja kroz to neću sam da prođem i tačka."
     "Ali moram da proverim kola."
     "A ja moram da proverim ovu glavobolju. Tri do četiri vrste vina rekoste, zar ne?"
     "I cigare."
     "Oh, ne, ne cigare. Ne bih mogao da ih podnesem. Ne bih mogao da se suočim sa svakim ko će kresnuti upaljač i osvetliti svoj isprazni osmeh na licu pijanom od vina. Oh, ne, ne mogu uopšte ni sa čim da se suočim", ponovo promrmlja master.
     Zatim je usledio jedan klik kojim je razgovor konačno bio zaključen. Posle toga Isak Njutn je prešao i kancelariju gospođe Ganter i rekao:
     "Gospođo Ganter, da li biste prošetali od jednog do drugog reportera i ostalih predstavnika medija i svakom ponaosob saopštili da ih master Trinitija poziva na naročit ručak u dvanaest sati. Izvedite to tako da pomisle kako je poziv poverljiv. Kada napravite popis, nazovite masterovu sekretaricu i obavestite je o broju. Dodajte dvojicu ili trojicu, u slučaju da neko kasnije stigne, a zatim im naručite taksije za tačno dvanaest sati, molim Vas. Taksije ćemo platiti mi, iz pomoćne kase, ako nam je profesor Bolton išta u njoj ostavio."
     "Dobro, profesore. Da li da napravim poseban popis onih koji ne žele da pođu?"
     "To Vam je odlična ideja. Moramo im svima saznati imena. Mrzim ideju da ispred ulaza u Laboratoriju postavim stražu i takve stvari ali, ako se ovo nastavi, ne znam šta bismo drugo mogli da preduzmemo."
     Trudeći se da na licu zadrži širok osmeh, on se zatim pridružio gomili. Uskoro je opalo interesovanje za puko razgledanje opreme po laboratorijama. Vreme su zatim ispunili kafom i malom zakuskom u kantini, posle čega je sledilo obaveštenje da će se konferencija za štampu održati u velikoj prostoriji za predavanja.
     Isak Njutn je otvorio konferenciju za štampu manje-više ponovivši ono što je rekao u govoru na proslavi prethodne noći, a završio je rečima:
     "Plan projekta jeste da se ka Halejevoj kometi izvrši uzvratno emitovanje na veoma velikoj talasnoj dužini, uz upotrebu istog načina kodiranja i unošenja iste vrste poruke kakvu smo i sami primili."
     "Da li bih mogla da postavim jedno pitanje s tim u vezi, profesore?" umeša se jedna žena reporter iz drugog reda.
     "Da?"
     "Koliko sam shvatila, Vaša poruka se sastoji od parova brojeva, od kojih jedan označava vreme a drugi udaljenost komete od Sunca."
     "Tako je", složi se Isak Njutn kome je bilo drago što je neko postavio pitanje s takvom tačnošću i očiglednim razumevanjem i primetivši da reporter Obzervera nije skinuo astrahanski šešir što je nagoveštavalo da je čovek, predstavio se kao Tom Tejlor, ispod njega možda imao skriveni predajnik.
     "Da li se Vaše emitovanje vrši u realnom vremenu?" glasilo je naredno pitanje.
     "Da, tako je."
     "Na koji način merite vreme?"
     "Atomske jedinice određene decimalnim umnoživačem, a to isto važi i za jedinice udaljenosti."
     "Kako ste došli do toga kolika je udaljenost komete od Sunca? Merenjem ili proračunom?" upita neko drugi.
     "I jednim i drugim", odgovori Isak Njutn. "Orbita komete već je bila izračunata. Pošto nam je bila poznata orbita odredili smo udaljenost kometnog jezgra od Sunca pomoću proračuna - mislim na sadašnju udaljenost. Ako na stvar gledate sa stanovišta nekog razumnog primaoca naše poruke", nastavi on, "bilo bi moguće izvesti poveći broj zanimljivih zaključaka. Prvo, da smo razumeli kometinu vlastitu poruku. Drugo, da nam je poznata atomska fizika. Treće, da delimo naše brojeve u desetice."
     "Kako biste to učinili?"
     "Iz decimalnih množitelja koji se koriste za određivanje jedinica. Matematički govoreno, brojanje u razmeri od po deset je apsurdno. Na osnovu toga možete zaključiti da je razlog ovakve prakse verovatno u osnovi biofizičke prirode a ne intelektualne. Prsti..."
     "Staratson iz Dejli Rekorda", prekide ga neki glas koji je jasno stavljao do znanja da sve te precizne pojedinosti nimalo ne zanimaju nikoga ko čvrsto stoji na zemlji.
     "Da, gospodine Staratson, naći ćete nekoliko zihernadli u radnji, što će biti od izuzetne važnosti za Vaš list", uzvrati Isak Njutn mirno, ali istog časa požali što je sebi dozvolio da tako jasno pokaže koliko ga je iznervirala ta kratka upadica. Kada se smeh stišao, Staratson nastavi:
     "Mene, profesore Njutn, zanima kakve to sve veze ima s običnim čovekom?"
     "Rekao bih da će sve ovo, ako bude tačno navedeno, biti od značajnog interesa za običnog čoveka."
     "Sumnjam da će čitaoci Rekorda to tako shvatiti."
     "Možda neće. Ali onda se, gospodine Staratsone postavlja pitanje da li Vaše čitaoce treba opisati kao obične. Zar ne bi bilo tačnije reći da su neobični?"
     "Opet ste počeli, ponašate se kao uobražena povlašćena klasa. Mnogi ljudi zameraju ovom Univerzitetu da je skroz naskroz uobražen. Rugate se poreznicima koji plaćaju račune."
     "Ovaj Univerzitet uživa isti tretman kao i ostali univerziteti, gospodine Staratson. Ovaj Univerzitet se beskompromisno zalaže za intelektualno mišljenje, dok se Vi zalažete za anti-intelektualno mišljenje, što onda dalje mešate sa stavom običnih ljudi. Obični ljudi nisu anti-intelektualni kada im se stvari objasne na odgovarajući način, u čemu se i sastoji zadatak medija. Moj zadatak je da Vama objasnim stvari, što sam i pokušavao da učinim pre no što ste nauku zamenili saciologijom."
     "Bez obzira na to, gospodin Staratson je u pravu", umeša se jedan drugi glas. "Ovaj projekat se, u stvari, finansira novcem poreznika..."
     "Ne preko Univerziteta, stoga izuzmimo Univerzitet iz toga", upade Isak Njutn.
     "Dobro, ne preko Univerziteta, stoga izuzmimo Univerzitet iz toga. Ali šta će poreznik dobiti za svoj novac? To je bez sumnje valjano pitanje?"
     "Jeste i ja ću Vam za njega dati valjan odgovor. Ako budemo imali uspeha, kažem ako, pred poreznikom će se otvoriti izlazna vrata."
     Pošto je posle ovog odgovora usledila tišina, Isak Njutn nastavi:
     "U rimskoj mitologiji, Janus je bio bog ulaznih vrata, otvora, avenija koje vode ka novim budućnostima, novim stazama, ali bez ikakvih putokaza koji bi čoveka uputili kuda će ga te staze na kraju dovesti. Bez izlaznih vrata, društvo bi ubrzo počelo da stagnira, što je i bilo razlog što su Rimljani svog otvarača vrata pretvorili u boga."
     "To nije nešto zbog čega bi bilo koji obični čovek dao i prebijenu paru. Možete mi verovati, profesore", primeti sarkastično Staratson.
     "To je nešto zbog čega bi obični ljudi dali i mnogo više od toga", odgovori Isak Njutn što je mirnije mogao, "jer obični ljudi su potpomagali neobične stvari od kada je sveta i veka, bilo da je u pitanju bio Stounhendž, ili izgradnja hramova u drevnoj Grčkoj, ili štogod u modernim naučnim laboratorijama. Vaš problem je, gospodine Staratsone, kao što sam već objasnio, u tome što stalno mešate obične ljude s anti-intelektualnim ljudima - kojih je u današnje vreme priličan broj, uveravam Vas, ali sam isto tako srećan što mogu reći da oni nisu u većini."
     "Mislim da neke ljude ovde brine to što Halejev projekat nije bio započet na uobičajen način", upade Alen Bristou urednik Nejčera, koga je Isak Njutn upravo ugledao u dnu sale za predavanja.
     "Zbog čega bi to trebalo da ih brine, dr Bristou?" upita Isak Njutn.
     "Pa, u pitanju su mnoge privilegije. To je krajnje očigledno kada se ima u vidu sastav Vašeg Odbora."
     "Gde vidite privilegije u jednom projektu čiji su sponzori krajnje demokratski izabrani predstavnici običnih ljudi? Znate li Vi neki drugi način koji bi bio demokratskiji, dr Bristou?"
     "Pretpostavljam da takav ne postoji", složi se Bristou, "ali ne može se zaobići činjenica da svi smatraju kako je situacija neobična. Ljudi bi čak mogli da je shvate i kao pomalo proizvoljnu. Vidite, kada bi se sve radilo na ovakav način, sve bi se svelo na to da privilegovani budu takvi kao što ste Vi, koji su slučajno u dosluhu s uticajnim političarima."
     "Ali ništa se ne radi na taj način. Sem Halejevog projekta, ništa se tako ne radi."
     "Možda će početi da se tako radi - ako Vi budete uspešni. Onda bi moglo da se desi da se demokratija pretvori u neku vrstu aristokratije."
     "Koliko je svetske velike umetnosti, muzike i velikih naučnih dostignuća postignuto na neki drugi način?"
     "Posedujete logiku, profesore Njutn. Ali ne posedujete princip, a mnogi od nas smatraju da je to važno u današnje vreme."
     "Pretpostavljam da mislite na princip maksimalne dekadencije. Da, to ne posedujem", složi se Isak Njutn.
     "Pa, manimo se tog dela rasprave", nastavi Bristou neverovatno mirno. "Mene, u stvari, zanima šta ćete učiniti ako se ništa ne dogodi posle Vašeg emitovanja u pravcu Halejeve komete."
     "Probaćemo ponovo, ponavljaćemo."
     "A ako se ništa ne dogodi?"
     "Onda će to značiti da je pokušaj propao."
     "Zar Vas ne brine to što bi mogao propasti?"
     "Razume se da me brine, kao naučnika. Ali lično me ne brine baš mnogo."
     "Zar ne smatrate da bi trebalo?"
     "Ne, ne smatram."
     "Zar ne posedujete osećanje odgovornosti, čoveče?" povika Staratson.
     "Moje osećanje odgovornosti ležalo je u pažljivom razmišljanju o ovom projektu pre no što je zapačet. Kada je jednom započet, moja lična zabrinutost samo bi umanjila njegove izglede za uspeh, isto kao što planinari koji se posvete penjanju najbolje postupaju ako se oslobode straha pred teškoćama. Lična zabrinutost u stvari bi značila da se bojim za vlastitu kožu što s moje tačke gledanja, gospodine Staratson, ne bi bilo ni od kakve pomoći niti bi bilo dostojno divljenja."
     U tom trenutku se gaspođa Ganter pojavila u zadnjem delu slušaonice, te je Isak Njutn istog časa podigao ruku zaključivši:
     "Ah, sekretarica mi daje znak da su naša transportna sredstva, koja će nas odvesti na ručak, stigla. Zbog onih koji su zabrinuti zbag novca poreznika, dozvolite da objasnim da će se ručak u Koledžu Trinitija finansirati privatnim sredstvima. Stoga Vas molim da se prepustite uživanju i ne dozvolite da Vam glasine pokvare probavu."
     Kada su predstavnici štampe napustili slušaonicu, Isak Njutn je čestitao samom sebi što je uspeo da drži jezik za zubima, da tako kažemo. Inače je mogao da ukaže na to da je celo jutro pretila opasnost od trošenja novca poreznika zbog upada medijskag osoblja u Labaratoriju. Reporter s astrahanskim šeširom još jednom je uhvatio njegov pogled. U tom šeširu nije se krio radio-odašiljač, naravno, već jedan od onih sićušnih japanskih magnetofona. Možda je ceo šešir, u stvari, predstavljao zamaskirani magnetofon?









35.
     Dok je trajao ručak u Trinitiju proverena je elektronika, a proteklo je gotovo pet časova pre no što se Isak Njutn vratio u kevendišku Laboratoriju. Odugovlačio je s prvim emitovanjem ka Halejevoj kometi u nadi, u uzaludnoj nadi kako će se pokazati, da će se smanjiti broj ljudi koji su vrveli oko Laboratorije. I zaista, publika je počela da pristiže tek kad je pao mrak, a broj prisutnih rastao je svakog sata, kao da su svi na neki tajanstven način predvideli predstojeće događaje. Konačno se okupila tolika gomila da je u pomoć pozvana i policija, delimično zato da bi upravljala saobraćajem i parkiranjem, a delom da bi čuvala - ne Laboratoriju uopšte, već jednu naročitu malu prostoriju iz koje je trebalo da bude upućena poruka ka Halejevoj kometi.
     U skladu s najboljom tradicijom eksperimentalne fizike, Isak Njutn je mlađim članovima projekta prepustio tekuće pojedinosti samog emitovanja. Na taj način su mlađi članovi sticali iskustvo i odgovornost, upravo onako kako je to činio i sam Isak Njutn pre deset godina. U stražnjem delu prostorije iz koje je rukovođeno operacijom sakupili su se svi članovi Odbora, osim predsednika vlade koji je te večeri držao govor u Londonu na banketu načelnika.
     Isak Njutn je sedeo napred, među mlađima, a članovi Odbora pozadi. Paradoksalno, brinuo je zbog toga što se nije brinuo. Na licima ostalih mogao je da primeti zabrinutost: na licu ministra finansija koji je celog dana ostao u Kembridžu; Frensis Haroldsen, koja je bila među mlađima, pritiskala prekidače i očitavala televizijske ekrane; lice Kurta Valdhajma ju je iskazivalo, mada njegov ugled teško da je bio ugrožen; ućutao se čak i master Trinitija, kao da mu je odjednom sinulo kakve bi mogle biti posledice ako ne uspeju. Ako se ikada neko telo zgodno namestilo da postane meta javnog mišljenja, onda je to bio odbor Halejevog projekta. Predsednik CERC-a, koji se nedavno pridružio Odboru, i na taj način sproveo u delo svoj neslužbeni dogovor s Isakom Njutnom, sada je osećao da je napravio užasnu grešku. Nije bio u pitanju potrošeni novac, jer svota potrošena na Halejev projekat bila je manja od one koju je CERC trošio na druge stvari sa gotovo nikakvim rezultatom; u pitanju je bila neprihvatljiva priroda samog projekta.
     "Počećemo tačno u devet sati", reče Isak Njutn grupi ispred sebe. "Tada će se kometa nalaziti otprilike u najboljem položaju."
     Mada nije bilo u pitanju nikakvo lansiranje i mada nije bilo baš važno u koje će se vreme izvršiti emitovanje, svima je izgledalo prirodno da treba primeniti proceduru odbrojavanja. Odbrojavanje je prenošeno preko zvučnika u Laboratoriji i u velikoj slušaonici gde se takođe nalazio televizor koji je prikazivao situaciju u upravnoj sali. Samo emitovanje je, osim toga, pretvoreno u zvučni šou - upečatljivu paljbu niza tačaka i crtica koja se čula u slušaonici gde su se okupili predstavnici štampe zajedno s publikom. Kako bi još više uvećala dramatičnost emitovanja, na jednom ekranu je emitovana slika Halejeve komete, slika koja je upravo primana preko elektronskih uređaja pričvršćenih za jedan od teleskopa u opservatoriji na severnoj strani Medinglej-rouda.
     U upravnoj sali sada je na redu bilo proveravanje predajnika za duge talase na satelitu i prošlo je nekoliko trenutaka pre no što su svi bili zadovoljni što je i to u redu. Zazvonio je telefon. Mladić svežeg lica, po imenu Mek Kleland, koji je tog jutra bio u kancelariji Isaka Njutna podiže slušalicu. Okrenuvši se zatim prema Isaku Njutnu, on reče:
     "Opservatorija. Traže Vas, profesore."
     Sve oči okrenuše se prema telefonu dok je Isak Njutn podizao slušalicu. Jedan trenutak je slušao, a zatim samo reče:
     "Moj bože!"
     Dok je spuštao slušalicu sve oči su još bile uprte u Isaka Njutna.
     "Otkrili su iznenadno isijavanje iz središta Halejeve komete. Zadivljujuće je to što je počelo čim je naša poruka stigla do komete."
     "Primećujem sada nešto na monitoru!" povika Frensis Haroldsen.
     "Prigušite svetla!" viknu neki drugi glas.
     Nije bilo sumnje, jedna svetla tačka mogla se primetiti unutar nejasne kometne glave. Dok su posmatrali, tačka svetlosti postala je znatno sjajnija.
     "U opservatoriji kažu da je stalno sve sjajnija", dodade Isak Njutn.
     "Bolje sada pođi da se suočiš sa svojom publikom", posavetovao ga je master.
     Tako su Isak Njutn, master i Kurt Valdhajm ostavili ostale u upravnoj sali i stali da se probijaju ka pretrpanoj slušaonici. Graja koju su mogli da čuju dok su se približavali ukazala im je na to da je svetla tačka već bila primećena.
     Master se obratio publici.
     "Dozvolite da Vam jednostavnim rečima objasnim šta se upravo dogodilo. Tačno u devet časova upućena je poruka ka Halejevoj kometi. Ako uzmemo vreme potrebno da naš signal stigne do komete, možemo reći da je Halejeva kometa odmah uputila odgovor koji možete videti na ovom ekranu. Svi koji smo u ovom trenutku prisutni u ovoj prostoriji prisustvujemo prizoru koju će vrlo verovatno postati velika prekretnica u ljudskoj istoriji. Šta to znači, objasniće Vam dva mudraca koja stoje pored mene."
     Dok je master govorio Kurt Valdhajm je otišao do velike table i uzevši parče krede počeo nešto da računa dok je Isak Njutn iza klupe koja ga je razdvajala od publike zauzeo položaj poput Raderforda.
     "Ima li pitanja?" upita on što je mirnije mogao kada je master završio.
     Smesta se javiše mnogi glasovi što je mastera nagnalo da podigne ruku i zagrmi svojim reskim glasom:
     "Red! Red! Postavljajte pitanja jedno po jedno, molim Vas!"
     "Da li je kometa eksplodirala?"
     "Sumnjam", odgovori Isak Njutn uglađenim glasom dežurnog naučnika.
     "Ovo pre liči na odašiljanje mnogih malih čestica koje na svom putu skupljaju Sunčevu svetlost", dodade Kurt Valdhajm, koji se okrenuo od table kako bi se suočio sa publikom.
     "Koliko će svetla postati?"
     "To će zavisiti od količine čestica. Pokušao sam da to izračunam na tabli", nastavi Kurt Valdhajm. "Prema onome što smo do sada videli, mislim da količina mora iznositi bar hiljadu tona", dadade on.
     "Malih čestica?"
     "Ja, a to je mnogo malih čestica."
     "Da li te čestice svetlucaju poput prašine osvetljene Sunčevim zrakom?" upita neko drugi.
     "Tako je. A oblak čestica pastaje sve svetliji jer se širi prema spolja od same komete", odgovori Isak Njutn.
     "Ja, i dok se oblak širi on postaje sjajniji jer njegova spoljašnjost ne štiti unutrašnjost u dovoljnoj meri."
     "Kada će prestati da postaje svetlije?" upita master.
     "Prestaće da postaje svetlije kada čestice postanu u toj meri raštrkane da oblak postane, kako se to kaže, optički tanak - što jednostavno znači da čestice više ne štite jedna drugu od Sunčeve svetlosti", odgovori Isak Njutn.
     U tom trenutku došlo je da takoreći neobjašnjivog napuštanja slušaonice.
     "Ne brinite", grmnu master kada je ugledao zbunjeni izraz na licu Isaka Njutna. "U pitanju je štampin rok. Čak i da nebo padne, što se izgleda i dešava, za štampu je najvažniji rok."
     Jedan uzbuđen plavokosi čovek stigao je iz opservatorije s obaveštenjem da je tačka svetlosti sada bila sjajna kao zvezda prvog reda veličine, da je sve vreme bivala sve sjajnija, i da se sada lako može videti golim okom. Kada su to čuli, i ostali su pohrlili iz slušaonice i požurili prema opservatoriji gde su mogli da upotrebe teleskop.

     Kada je i sam izišao dz Laboratorije, Isak Njutn je primetio Federstouna, profesora veterine, opremljenog dogledom. Tada mu je prišla Frensis Haroldsen, zajedno s masterom i ministrom finansija, rekavši:
     "Razmišljali smo o tome da se odvezemo negde južno od Goga, podalje od gradskag osvetljenja."
     "Ne znam da li bi trebalo da napustim Laboratoriju", odgovori sumnjičavo Isak Njutn.
     "Ne vidim zašto da ne sada kada se većina ljudi razišla i kada je policija svuda unaokolo", ubedljivo mu se suprotstavio master. "A tu je još i ta aždaja od vaše sekretarice, puštena s uzde...", dodade on.
     Potrpaše se u velika kola Isaka Njutna, ministar finansija, Federstoun i Frensis Margaret pozadi, a master se smestio na sedište do vozača.
     "Gde je Kurt Valdhajm?" upita neko.
     "Ovde sam", odgovori Valdhajm provirivši glavom kroz prozor do vozača. "Pratiću Vas svojim kolima."
     "Poći ću s tobom", reče smesta Frensis Margaret; izlazeći iz kola Isaka Njutna, a zatim dodade:
     "Sastaćemo se na starom rimskom putu, na mestu gde se on ukršta s putem od Hilderšama do Balšama."
     Isak Njutn napusti Kembridž i krenu put Hils-Rouda i Goga, istim putem kojim su išli on i Frensis Margaret one noći kada su upali u kolibu preminulog Majka Hauarta. Pre no što su stigli do Lintana, siđoše sa glavnog puta u selo Hilderšam i popeše se uz brdo iza njega.
     Dok su se vozili kometa je postala sjajnija i od Venere. Čestice koje je izbacila sada su oblikovale jedan golim okom lako vidljiv disk, velik i svetao kao pun Mesec viđen pomoću Federstounovog dogleda.
     "Jeeea! Kakva zastrašujuća stvar", objavi master. "Nikakav kritičar više neće moći ovo da poriče."
     Ministar finansija je dugo zurio u nebo, a Isak Njutn mu reče iz tame:
     "Putokaz koji nas izvodi iz dvadesetog veka?"
     "Počinje da mi liči na to, ali gde nas vodi?"
     "Na dug put, kao što ste i sami predvideli da bi mogao biti."
     "Da li imate bilo kakvu ideju šta bi to maglo da znači?"
     "Mogu samo da nagađam", odvrati Isak Njutn.
     "Onda nagađajte, do đavola!" zatraži i master iz tame.
     "Zamislite sebe", poče Isak Njutn, "kako se bespomoćno okrećete u prostoru, dezorjentisani, samo s maglovitim utiscima o svetu izvan Vas samih. Zamislite da Vas ima onoliko koliko ima nas ljudi i da ste u istoj situaciji kao ljudi - jedna velika populacija jedinki, od kojih svaka poseduje ogromne mogućnosti da uspe, ali nijedna nije u stanju da uspe.
     Niste svesni ničega van sebe sem svetlog razmaza svetlosti, Sunca koje donosi strašnu smrt ako mu se suviše približite, strašnu smrt, sigurnu i bolnu kao što su bile i smrti ljudi spaljenih na lomači. Ipak, nekoliko Vaših populacija beskonačno mora da bude žrtvovano tako što će se približiti Suncu, kao što moljci nasrću na sveću. Moraju to da čine jer postoji mogućnost, makar i najsićušnija mogućnost, da su neka sićušna bića, kao što smo mi, evoluirala na jednom od unutrašnjih tela Sunčevog sistema. Bića mala, ali s inteligencijom koja bi bila u stanju da Vas snabde očima i ušima koji Vam nedostaju, kako biste mogli da se orijentišete, i prvi put otkrijete značenje svoga života i svoga mesta u vaseljeni.
     Strašne smrti su se nastavljale i nastavljale, po nekoliko svake godine, i to ne samo tokom vekova ili milenijuma, već milijardama godina. Ere su proticale, a kontakt nikada nije bio uspostavljen. Sve do večeras. Nešto posle devet časova. Bio je to kraj dugačkog puta, starog više od četira stotine miliona godina za Vas i Vaše sadruge", reče Isak Njutn, obraćajući se nebu, "i zato sada proslavljate, jer se ostvarilo ono što je izgledalo nemoguće. Halejeva kometa proslavlja što je stigla do kraja dugačkog puta."
     "Ali to je početak jednog dugačkog puta za nas", dodade ministar finansija.
     "Na šta ja kažem, amin", zaključi master.









Drugi deo: DAN JE DOŠAO BRZO









36.
     Isak Njutn nije ni pomišljao da dovede u vezu veliko rasplamsavanje Halejeve komete s pregovorima o razoružanju u Ženevi: prisustvovao im je pre više od godinu dana, a sada su bili samo daleko sećanje. Parkirao je kola i pripremio se za juriš do glavnih vrata kevendiške laboratorije kroz kišu koja je ledila kosti.
     "Danas nema komete!" dobacio je poznati glas Skrudžija, skladištara laboratorije.
     "Nadam se da je sve u redu, Skrudž", odgovorio je Isak Njutn dok je otresao kapi kiše. "Nije bilo prepada na tvoje skladište?"
     "Verujte mi da je sve zamandaljeno, profesore", odgovorio je Skrudži cereći se.
     Bolton iz geostrofizičkog čekao je u kancelariji Isaka Njutna.
     "Propuštate veliku šansu, znate li to?" započe Bolton.
     "O čemu je reč?"
     "Svi ti ljudi koji se muvaju oko Laboratorije! Reporteri iz čitavog sveta! Svaki bi platio petaka, a da ne trepne."
     "Da budem iskren, to mi nikad nije palo na pamet. No, bojim se da to znači da mi je suđeno da umrem kao siromah."
     "Oh, nisam mislio na Vašu ličnu korist. Mislio sam na sve te trice i kučine oko Laboratorije - kafe za pomoćnike i slično. To je neprestano odlivanje sredstava ukoliko čovek nije obazriv."
     "Kako napreduju Vaše nemačke marke?"
     "Odavno sam ih batalio. Japanski jen je tamo gde bi trebalo da se Vi nalazite u ovom trenutku. Da sam na Vašem mestu, promenio bih švajcarske franke u jene. Kao što znate, švajcarske banke ne plaćaju veliku kamatu. Možete, takođe, da porazmislite o pezosu. Kažu da ima izgleda da poraste."
     "Ili da padne što je, takođe, moguće. Sugurni ste da se ne biste odlučili za drahmu?"
     "Ona je varljiva. Zavisi od berbe maslina, a pomalo i od berbe oraha."
     "Mogu da zamislim."
     "Činjenica je da bi u ovom trenutku dečije igračke u obliku komete bile unosan posao. Obišao sam par kompanija u vezi s tim. Patrebno nam je nekoliko ideja. Čini se da ste Vi prava ličnost za te stvari. Razmišljao sam, takođe, o vatrometima inspirisanim kometom. No, dabome, ne morate da uđete u taj posao ukoliko ne želite - premda je uvek važno da se ukrcate u prizemlju. Kada se svi zainteresuju, kasno je."
     "Koliko bih mogao da izgubim?"
     "Oh, ništa ne biste mogli da izgubite, zato što ništa ne biste rizikovali osim svojih ideja."
     "Sad mi je lakše."
     "To je zaista prilika. Uzgred, razmišljam o kupovini Ragamafina. To je slabodan posed, tako da bi samo Univerzitet ili jedan od koledža mogli, eventualno, da budu zainteresovani za tu zemlju. No, naravno, kao tekuće ulaganje isplati se."
     "Zbog čega bi onda neko želeo da ga proda?"
     "Iz raznih razloga. Pogrebni troškovi, artritis, kostobolja i drugo što ide uz starenje."
     "Jeste li ikada razmišljali da pređete na katedru za ekonomiju?"
     "Ni slučajno. Ekonomisti uvek gube novac - to je poslovično. Vidite, tržište robe je igra s nultim ishodom, što znači da ako Vi dobijate neko gubi. Uglavnom su ekonomisti oni koji gube. U korist svih ostalih. Čak i udovice i siroćići dabro prolaze na njihov račun."
     Gospođica Ganter, sekretarica Isaka Njutna, pojavila se na vratima najavivši:
     "Zakazana je poseta gospodina Skabija, profesore." Istog časa Bolton se našao na privatnim izlaznim vratima Isaka Njutna i rekao: "Onda ja odoh. Razmislite o igračkama-kometama. Biću kod Pokamba - on je na hemijskom - u vezi s vatrometima, hteo sam reći."
     Jedva da je Bolton, profesor geostrofike, uspeo da izađe iz kancelarije, a ušao je Džon Džoslin Skabi, sekretar fakulteta.
     "Smem li da Vas upitam da li je prilika koja je upravo iščezla kroz ona vrata...", započe Skabi.
     "Bila prafesor Bolton? U stvari, jeste", odgovori Isak Njutn na nedovršeno pitanje.
     "Zamalo da sam pao u iskušenje da pojurim za njim. Do sada mi je izmicao veoma vešto. Da se prisetim, mora da je protekla godina dana od kako sam poslednji put bio u prilici da mu uđem u trag", nastavi Skabi.
     "Izgleda mi da je pretrpeo teške gubitke na tržištu, u namačkim markama."
     "Sasvim moguće. No mene se ne tiču njegove lične stvari. Metež na njegovom odseku svima nama zadaje teške glavobolje."
     "Ko je Pokomb s hemijskog?"
     "Ime mi je poznato ali se bojim da ne mogu da ga povežem s nekom određenom osobom."
     "Da nije nešto u vezi s vatrometima?"
     "Ah, vatrometi. Tako je. Pokomb je nešto poput eksperta na tom polju. Čini mi se da ih priređuje u dobrotvorne svrhe."
     "Pa, gospodine Skabi, nadam se da ćete uspeti da iskorenite metež na tom Odseku."
     "Teško da bi se to moglo nazvati metežom, profesore Njutn. Pre bi to bile nekolike nepravilnosti, naravno, pre Vašeg dolaska. No, svratio sam da ispitam kako gledate na predlog, za koji mogu reći da je podržan na više mesta, da budete imenovani u Univerzitetski odbor za finansiranje."
     Isak Njutn je odložio odgovor tek toliko da ne ispadne nepristojan a zatim reče:
     "Dan, na žalast, ima svega dvadeset četiri časa."
     "Svestan sam toga, profesore Njutn, i često sam to spominjao svojoj supruzi. Problem Univerziteta je u tome što su njegovi najsposobniji ljudi sasvim prirodno skloni da budu i najzauzetiji. Ako, međutim, svi odbiju da pamognu, vidite i sami šta se događa", zaključi Skabi sa nijansom molećivosti u glasu.
     "Ne dolazi li u obzir da umesto mene imenujete profesora Boltona?"
     "Bože sačuvaj!" uzviknu Skabi, a usta mu ostaše otvorena kao da je odmeravao sav užas jedne takve ideje.
     "Mislim da teško možete da poreknete da u ovom trenutku imam pune ruke posla, gospodine Skabi."
     "Svakako, profesore Njutn. Ali takve gužve dođu i prođu. Video sam mnoge tokom godina. Na Univerzitetu promene, međutim, dolaze sporije ali takođe neizbežno. Šekspir je, setićete se, rekao: 'Slaba kiša traje dugo, a iznenadna oluja kratko'."
     "Sadašnje stanje može da prestane ali i ne mora. Još uvek ne znamo."
     "Mislim da ćete otkriti kako je zanimanje javnosti nepostojano. Ukoliko se nešto ne podstiče, sećanja na to brzo blede."
     "No, Univerzitet istrajava?"
     "Tačno tako", klimnu Skabi, "i to je način na koji bismo svi morali da razmišljamo o tome. Nadam se da ćete porazmisliti o predlogu, profesore Njutn."
     "Obećavam", klimnu Isak Njutn.
     Skabi je stajao odgađajući odlazak.
     "Nisam, naravno, tražio da mi odmah odgovorite."
     Pošto su se vrata zatvorila, Njutn je produžio da zuri negde u daljinu, razmišljajući kako je Vordsvort sve skroz pogrešno razumeo. Senke tamnice oklopile su se ne oko dečaka u razvoju, već oko akademika koji je stario.









37.
     "Mislimo da si u nekim stvarima pogrešio, Isače", reče Kurt Valdhajm u trenutku kada su on i Fransis Margaret Haroldson ulazili u kancelariju Isaka Njutna. Valdhajm je nosio veliki bokal pun vrele kafe koja se pušila i na kome je on stalno grejao ruke.
     "Mislim da je ova vlažna studen u Kembridžu gora od klime na vrhu Mont-Everesta", reče on.
     "A gde sam to pogrešio?" upita Isak Njutn.
     "U pogledu onog slepog vrtenja u svemiru", reče Kurt Valdhajm. "U svom sinoćnom učenom izlaganju spomenuo si da se komete slepo vrte. Rekao si da su dezorijentisane. Ali zbog čega ne bi moglo da bude senzora na površini komete? Senzora po čitavoj površini svake komete, poput očiju - poput hiljada ili, čak, miliona očiju. A, Isače? Šta kažeš na jednu tako moćmu ideju?" završio je Valdhajm uz svoj uobičajen polušeretski osmeh.
     "Komete se kreću u orbitama što ih odvode veoma daleko od Sunca. One, u stvari, provode najveći deo vremena veoma daleko od Sunca, toliko daleko da temperatura na njihovoj površini nikada ne nože biti mnogo iznad apsolutne nule. Jednostavno ne mogu da prihvatim da oči valjano funkcinišu pri takvoj temperaturi", odgovorio je Isak Njutn.
     "Nisam mislio na biološke oči, naravno", složio se Valdhajm, "već na elektronske. Zašto da ne, Isače?"
     "Elektronske oči zahtevaju manufakturnu proizvodnju. Kako bi se inače razdvojili materijali koji ih sačinjavaju - elementi kakvi su selenijum, poluprovodnici i tako dalje?"
     "Pa ipak, zašto da ne? Biološke ćelije su posebno efikasne u razdvajanju različitih elemenata. Tvoje tumačenje bioloških nuklearnih reaktora u untrašnjosti kometa počiva upravo na takvoj činjenici. Ili sam te ja pogrešno razumeo, Isače?" bio je uporan Valdhajm, i dalje sa svojim mirnim šeretskim osmehom.
     "Morala bi da postoji naka vrsta žica ili provodnih kanala koji bi povezivali smrznutu površinu s toplijom unutrašnjošću", nastavi Isak Njutn, "inače se informacije ne bi mogle preneti od senzora."
     "Pa opet, zašto da ne? Znaš, Isače, počinješ da ličiš na čoveka koji se tvrdoglavo drži svojih stavova u raspravi. Izraz očajanja pomalja se na tvom licu."
     Frensis Margaret se njihala na naslonu za ruke velike kožne fotelje.
     "Razborito je", reče ona, "pretpostaviti najbolje, pretpostaviti da je baš onako kako bi moglo biti, ako shvataš šta hoću da ti kažem."
     Isak Njutm je nekoliko puta lupnuo olovkom po površini stola, a onda pomalo nevoljno klimnu glavom.
     "Vrlo dobro, hajde da pretpostavimo najbolje. Pretpostavimo da Halejeva kometa poseduje neku vrstu senzora po čitavoj površini. Vi biste želeli da ti senzori budu u faznoj korelaciji, pretpostavljam."
     "Zašto da ne?" složio se Kurt Valdhajm.
     "Tako da kometa može da ostvaruje korelaciju svojih senzora...", nastavio je Isak Njutn.
     "Da dejstvuje kao kakav ogroman teleskop", zaključila je Frensis Margaret.
     "Na svim talasnim dužinama?"
     "Pretpostavljam ne na svim odjednom", reče Valdhajm, "sem ako površina komete nije podeljena na veći broj teleskopa tako da su neki od njih na kratkim a neki na dugim talasima."
     "I sa sposobnošću kako odašiljanja tako i prijema?"
     "I dalje, zašto da ne? Šta je, Isače?" upita Valdhajm.
     "Sinula mi je jedna ideja."
     "Da li se sme pitati o čemu je reč?"
     "Ne, ne sme se. Ideja je takva da se mnogim ljudima, ne bi naročito svidela."
     "Bolje, dakle, da o tome ništa ne znamo?"
     "Kao mala deca", upade Frensis Haroldsen.
     "Mnogo bolje", klimnu Isak Njutn. "Zbog onog što ne vidi - srce ne pati."
     "Hvala lepo." Napravila je grimasu promenivši položaj tela na naslonu fotelje.
     "Ukratko", nastavi Isak Njutn, "kometa može ili da prima signale u snopu ili da ih odašilje u snopu. Na taj način može da uobliči sliku sveta oko sebe."
     "Noćno nebo", složila se Frensis Margaret. "Vedro nebo, takođe."
     "Iako se kometa obrće?"
     "Da, iako se obrće. Iako se obrne oko svoje ose za tri ili četiri sata. Ta situacija ne bi trebalo da bude mnago drugačija od naše, ovde na Zemlji."
     "Osim što", naglasi Kurt Valdhajm, "ukoliko stoji više ustrojstava ekvivalentnih teleskopu, jedno bi uvek moglo da se nalazi na tamnoj strani, upereno u smeru suprotnom od Sunca."
     "Pokušavaš da mi prodaš pravo mnogoglavo čudovište nalik na hidru Kurte. Oči na sve strane."
     "Lepa stvar, zar ne?"
     Izgledalo je da je Isak Njutn utonuo u misli; tišina se spustila na troje ljudi.
     Kurt Valdhajm je otišao do table i stao da računa, pišući sitnim urednim rukopisom, dok je Frensis Haroldsen još jednom promenila položaj na naslonu crne kožne fotelje.
     Posle dužeg vremena Isak Njutn je ustao od stola, otišao do prozora, a zatim se okrenuo i rekao glasom koji kao da je dolazio izdaleka.
     "Mogu da shvatim način na koji bi kometa uspela da upravlja teleskopima ukoliko je okrenuta spoljašnjem svemiru. Posmatrala bi zanimljive stvari - baš kao što i mi to činimo. Ali na koji način bi mogla da odluči da upravlja odašiljanjem?"
     "Pa, ako može da vidi Zemlju, ne shvatam zbog čega bi trebalo da bude bilo kakvih teškoća?" odgovori Frensis Margaret.
     "Ono što Isaka muči, a ni nama nije daleko", počeo je Kurt Valdhajm uz svoj blagi osmeh, okrećući se od table, "jeste kako jedna kometa može da šalje poruke drugoj kometi?"
     "Tako je", uzviknu Isak Njutn. "Komete uglavnom naseljavaju daleke kutove Sunčevog sistema gde su potpuno nevidljive."
     "Možda optički, ali šta je sa radio-vezom?" upita Frensis Margaret.
     "Ukoliko bi jedna kometa znala gde se nalazi druga, njih dve bi, naravno, mogle da komuniciraju radio-vezom. Ali one to ne znaju niti mogu da znaju", odgovori Isak Njutn. "Kada bi bilo samo stotinu kometa mogao bih da shvatim načine na koje bi mogle da saznaju međusobne položaje; odašiljanjem signala u pravcu Sunca mogle bi da otkriju, na primer, Halejevu kometu. U tom slučaju, Halejeva kometa bi znala gde se nalazi svaka od ovih prvih a mogla bi o tome da obavesti ostale."
     "Bilo bi nužno da se odrede kako razdaljine tako i pravci kretanja", istakao je Kurt Valdhajm.
     "Slažem se. Ali sve ovo moglo bi da bude ostvarljivo pod uslovom da je reč o samo nekoliko kometa. Halejeva kometa je osuđena na umiranje, to je kometa koja stalno isparava u svemiru. Ona bi mogla da otkrije položaje pregršt drugih, ali to bi bila samo kap u okeanu, ako imamo u vidu sve one milijarde kometa."
     "Na šta si to nabasao u čitavoj ovoj pomrčini, Isače?"
     "Palo mi je na um kako bi izgledalo kada bi svaka kometa bila ćelija džinovskog mozga, istinski džinovskog mozga. Čak i jedna kometa bi, prema našim merilima, mogla da bude džinovski mozak, ali pamislite na mozak od stotinu milijardi različitih delova pri čemu je svaka kometa jedna komponenta. No, u sadašnjim okolnostima, to je mozak s neuređenim ćelijama, bez međusobnih veza. Džinovski mozak u stanju koje bismo mogli nazvati vegetativnim."
     "Nastavi", obodrila ga je Frensis Haroldsen kad je Isak Njutn zastao oklevajući za trenutak.
     "Još otkako smo se upustili u ovaj posao opseda me osećaj hitnosti - kao da postoji nešto presudno važno što bi trebalo učiniti. Mislim da na neki način svako ima taj isti osećaj. Ne u pogledu komete, već u pogledu postojanja neke svrhe u svemu tome."
     "U životu ljudi?"
     "Da, u životu ljudi. Ljudi su to osećali od pradavnih vremena: zbog čega su podizali crkve, zbog čega su instinktivno verovali u odnos između sebe i tajanstvene svrhe, na neki način povezane s nebom - svrhe povezane sa svetom izvan Zemlje."
     "To je vrlo mistično, Isače. Teško da to možemo izračunati."
     "Baš u tome grešiš, Kurte. A šta ako pretpostavimo da mi, ljudska bića, imamo unapred programirano čulo svrhovitosti. Kada se ono identifikuje na ispravan način, stvari uopšte nisu mistične. Cilj je uspostaviti svojevrsnu kosmičku telefonsku razmenu informacija, nervni centar koji bi probudio taj odista džinovski mozak iz sadašnjeg vegetativnog stanja i pretvorio ga u dominirajući činilac naše galaksije. Možda, čak, u dominirajući činilac čitavog univerzuma."
     "Lepe reči, nema šta, Isače, ali kako to da izračunamo?"
     "Izračunaćemo ako je nešto takvo moguće."
     "Vrlo dobro, hajde da izračunamo da li je to moguće."
     Kurt Valdhajm je polako i brižljivo izbrisao simbole koje je nešto ranije ispisao na tabli, a zatim se, ozbiljnog izraza lica, okrenuo prema Isaku Njutnu.
     "Pa?"
     "Prva stvar o kojoj treba da odlučimo jeste koliko je teleskopa potrebno za našu kosmičku telefonsku razmenu informacija. Pretpostavimo da ima ukupno sto milijardi kometa i da svaki teleskop može da obezbedi kanale dovoljne za... recimo, hiljadu kometa. U tom slučaju bilo bi nam potrebno sto miliona teleskopa."
     "To je mnogo teleskopa, Isače!"
     "Svestan sam toga. Ali to je samo vrednosna procena a ne izračunavanje. Počnimo s proračunom koliko bi nam prostora bilo neophodno. Recimo da je za svaki teleskop potrebno pola kvadratnog kilometra, što bi sigurno bilo više nego dovoljno. To znači da prastorni zahtevi iznose sto miliona kvadratnih kilometara. Koliko je to u odnosu na površinu Zemlje?"
     "Čitave Zemlje?"
     "Da, čitave Zemlje. Ako nam je potrebna površina veća od čitave Zemlje onda je ideja neosnovana. U suprotnom, ostvarljiva je."
     Kurt Valdhajm je nekoliko trenutaka računao, a onda reče:
     "Površina čitave Zemlje iznosi pet stotina miliona kvadratnih kilometara od čega dve trećine otpada na okeane. Stoga je raspoloživa površina nešto manja od dve stotine miliona kvadratnih kilometara. Tvoja ideja stoji, Isače, ali jedva."
     "Stoji. To je sve što treba da znam u ovom trenutku. Pri tom sam bio veoma konzervativan u pogledu prostora potrebnog za svaki teleskop."
     "A šta je s troškovima? Biće sigurno apsurdni", upade Frensis Margaret.
     "U pravu si. Pogledajmo koliki su troškovi. Koliko će koštati svaki teleskop?"
     "Nećeš hteti jeftine i nikakve. Prema sadašnjim cenama, jedan košta sto miliona dolara", nastavi Fransis Margaret.
     "To važi za teleskope naručene na komad-dva. Trebovani na veliko, uz tehnološka unapređenja s razvojem projekta, cena bi im se dabrano spustila - na, recimo, deset miliona dolara po komadu", reče Isak Njutn.
     Kurt Valdhajm je odmah ispisao cifru od 1.000 000 000 000 000 dolara na tabli rekavši uz svoj šeretski osmeh:
     "Ne traćiš vreme na razmišljanja o tričarijama, Isače."
     Na šta je Isak Njutn uzvratio:
     "Hiljadu milijardi je oko sto godišnjih prihoda čitavog sveta. Ali mi se ne bavimo jednom godinom. Bitno je da bi ljudi trebalo da konstruišu kompletnu telefonsku razmenu informacija ne u jednoj od naših godina već u orbitalnim periodima samih kometa koji dostižu i sto hiljada zemaljskih godina. Stoga bismo bili na pravom tragu kad bismo rekli da je ovo projekt za mnogo milenija, a ne za vek ili dekadu. U tom slučaju ne bi koštao više od pet procenata ekonomskog obrta čovečanstva, što bi bila gornja granica, s obzirom na to da bi obezbedio neposredan uticaj na čitavu ekonomsku aktivnost ljudske rase."
     "Vrlo je čudno", reče Frensis Margaret zamišljeno.
     "Šta je čudno?"
     "Pa, kada posmatraš ekonomiju, ona liči na brod bez kormila - izvan je svake kontrole, a sve vrste ljudi nasrću da se dočepaju kormilarskog točka. Mislim na političare, ekonomiste i proroke, uopšte uzevši. Pa ipak, ta stvar je kao masna motka. Čini se da niko nije u stanju da je ščepa."
     Isak Njutn je klimao glavom dok su mu u galopu pristizale nove misli.
     "Da", reče on posle dužeg ćutanja. "Sve se uklapa."
     "Uklapa se gotovo izvanredno, zar ne? Manji projekt ne bi bio naročito plodonosan. Ali ovakav bi obezbedio siguran i postojan pravac..."
     "S velikim podsticajem razvoja u elektronici", složio se Valdhajm.
     "I postojanim, svrsishodnim zapošljavanjem velikog broja ljudi."
     "Ali to nije moguće ostvariti", reče Frensis Margaret žalostivo.
     "Zbog čega?"
     "Zbog politike. Ne možeš angažovati ljude na tako ogromnom projektu i imati u isto vreme konfrontaciju supersila. Ne može da funkcioniše u ekonomskom smislu."
     Zavladala je duga tišina koju je konačno narušio Isak Njutn.
     "Sve dolazi u žižu", poče on. "Ljudi se nalaze na raskrsnici. Mogu da se suprotstave jedni drugima kroz konfrontaciju supersila, što ih najverovatnije vodi propasti i istrebljenju, odnosno prepuštanju Sunčevog sistema večitom vegetiranju; ili mogu da podignu značaj našeg sistema do visine koju je teško i zamisliti."
     Kurt Valdhajm nije dao da ga zavedu ovi visoko lebdeći sentimenti.
     "Nalazim da je pomalo čudno", reče on, "što smo došli do ekonomskih merila koja su koristili i faraoni kada su gradili piramide, što je, takođe, trajalo milenijum ili dva. Srazmerno našoj tehnologiji, to je isto."
     "A isto i kao vojni budžet na Zemlji", dadade Frensis Margaret. "Isti efekat kantrolisanja ljudi, opšte uzevši; isto kao kod izgradnje Stounhendža u doista drevna vremena. Ali kako je to moglo ikada da se dogodi? Ljudi jednostavno ne pristaju na takve stvari. Mi smo imali poprilične tekoće da se domognemo jednog jedinog satelita."
     "Postoji velika razlika", usprotivio se Isak Njutn. "U početku smo radili u mraku, ne znajući za čim tragamo."
     "A sad kad znamo...", upita Frensis Margaret.
     "...ili mislimo da znamo", dodade Kurt Valdhajam.
     "Moramo to da učinimo", odvrati Isak Njutn dajući najprostiji mogući odgovor.
     "Baš tako! Moramo to da učinimo. Da promenimo sve!"
     "Pa, šta još tu ima da se uradi osim da se pribegne nekolikim taktičkim poteščićima ne gubeći više ni časka u pokušajima da se ubedi par snmnjala kakvi ste vas dvoje?" zaključi Isak Njutn.
     "Kakvi, bi ti taktički potezi mogli biti?" hteo je da dozna Kurt Valdhajm, ali je telefon sprečio Isaka Njutna da bilo kako odgovori.
     Pošto je nekoliko trenutaka slušao, Isak Njutn spusti slušalicu i reče:
     "Natrag u stvarnost. Bila je to predsednikova kancelarija. Odlučili su da sazovu opšte izbore."









38.
     Vatra od panja prijatno je pucketala u velikom kaminu, dok se Isak Njutn spuštao u naslonjaću držeći čašu viskija sa sodom u ruci. Upravo se dovezao iz Kembridža na farmu Godfrija Vendovera, u blizini Midharsta u Saseksu.
     "Žao mi je ako sam te omeo u izbornoj kampanji", reče on.
     "Da budem iskren, nisam nesrećan što sam ometen upravo u toj kampanji. Imamo još nedelju dana te rabote, a poslednjih nekoliko dana pre izbora redovno su svojevrsna noćna mora. Uvek postoji mogućnost da načiniš neku užasnu omašku, a nemaš više vremena da je ispraviš pre izlaska na birališta", odgovorio je ministar finansija.
     "Čini mi se da su se glasači već opredelili, tako da nije mnogo važno šta će neko reći."
     "To je u glavnom istina, ali uvek postoji onih nekoliko poslednjih procenata glasača koji su ostali neopredeljeni. Čak i poslednji procenat može da bude presudan za krajnji ishod. U stara vremena imali smo običaj da o izborima razmišljamo kao o celini, što je bilo podnošljivo. Sada se sve vrti oko koeficijenata gde može da odluči nekoliko stotina poslednjih glasova."
     "Pa, ministre, ne želim da izgubiš tih nekoliko poslednjih glasova zbog mene. Upravo sam zbog toga i došao ovamo", objasnio je Isak Njutn.
     "Šta to može biti? Da budem iskren prilično smo se okoristili Halejevom kometom. Stvarno mi je žao što je ispalo tako, ali uzimajući u obzir kako sad kometa blista i svu onu bučnu reklamu u medijima o njoj, iskušenje je naprosto bilo preveliko."
     "Znam da čovek od krvi i mesa teško može tome da odoli."
     "Krv i meso predsednika izvesno ne mogu. Pogotovu ne sada kada nam je preostalo još samo godinu dana mandata."
     "Stvar je u tome što sam upao u ključalu vodu, pa sam mislio da treba da budeš obavešten o tome", reče Isak Njutn s izrazom koji je bio više ratoboran nego skrušen.
     "Mislio sam da si navikao da budeš u ključaloj vodi", primeti ministar, smeštajući se u naslonjaču s druge strane ognjišta.
     "Želim da prekinem ovaj posao sa satelitom", poče Isak Njutn.
     "Zašto?"
     "Zato što smo sve vreme u rukama drugih ljudi: počev od postrojenja za lansiranje pa sve do raspolaganja prostorom za teret."
     "Nije, valjda, ona tvoja zavada sa CERC-om pomolila svoju ružnu glavu?"
     "U izvesnoj meri, da. CERC je vladin glavni kanal za svemirske satelite. Otuda neizbežno proizlazi da je ravnoteža sklona da se poremeti u tom pravcu - dalje od univerziteta, a u šake državnih službenika."
     "Jadan ja, budući da sam neprestano u njihovim šakama", reče zamišljeno ministar žalostivim gIasom. "Ali kako je moguće lišiti se satelita, ako smem da pitam?"
     "Sećaš se da nam je satelit bio potreban..."
     "Zbog toga što je Halejeva kometa koristila talase veoma velike dužine. Da, sećam se. To mi se urezalo u srce. Na taj način izbegnuta su sva mešanja i uticaji radio-signala s nivoa tla. Vidiš, dobro sam naučio lekciju."
     "Sjajno", klimnu Isak Njutn. "Stvar je u tome da se to mešanje i uticaji mogu izbeći i na drugi način."
     "Zbog čega smo onda ulazili u sve one nevolje?"
     "Sama nas je kometa u početku primorala na to. Ali sada smo u drugačijem položaju jer je uspostavljena veza u oba smera. Vidiš, ministre, odaslao sam kratkotalasni signal naporado sa signaIom dugog talasa. Kratkotalasni signal ima prednost zato što ide pravo ka Halejevoj kometi, umesto da se prenosi preko satelita."
     "A može se poslati s tla?"
     "Da, lako. Učinili smo to iz samog Kevendiša."
     "Šta se događa sa smetnjama koje potiču od drugih emitovanja s tla?"
     "Koristio sam zabranjenu talasnu dužinu - jednu od onih koje su rezervisane za radioastronome i koju niko drugi ne bi smeo da koristi. To ja zabranjeno međunarodnim ugovorom."
     "Između vlada?"
     "Da, zabranjeno je ne samo za komercijalno opštenje već i za javnu upotrebu: za zemlje Varšavskog pakta, kao i za NATO, dakako i za sve vlade."
     "Onda je bolje da to više ne činiš!"
     "Prekasno, ministre. Otišla je mast u prapast."
     Godfri Vendover se promeškoljio i gucnuo svoj džin-tonik.
     "Kako je to mast već otišla u prapast?"
     "Zbog toga što se Halejeva kometa smesta priklonila prenosu na kraćim talasama. Mora da je promenu talasne dužine protumačila kao poziv, neku vrstu jemstva da može da koristi taj kanal bez problema interferencije."
     "A veliš da takvih problema nema?"
     "Problem je u tome što sada i Halejeva kometa emituje na kraćoj talasnoj dužini. Talasi prodiru kroz jonosferu i neposredno dospevaju do tla gde zatrpavaju radioastronome. Oni su izgubili svoj kanal."
     "Mogu da zamislim da nisu preterano sretni zbog toga?"
     "Najblaže rečeno, ministre. Očakivao sam, naravno, neku vrstu protesta ali ne baš ovakvu buku kakvu su oni podigli. Učinili su to preko MSNU-a."
     "MSNU-a?"
     "Međunarodnog saveta naučnih udruženja."
     "Ko je predstavnik MSNU-a u ovoj zemlji?"
     "Kraljevsko udruženje."
     "Shvatam", reče ministar zamišljeno. "Šta se tačno događa?"
     "Očekivao sam da će se prašina dići u roku od dva-tri meseca, no stvari se razvijaju bezmalo brzinom svetlosti. Komitet Kraljevskag udruženja za naučno informisanje sastaje se sutra. Sam po sebi, to nije naročito strašan komitet ali tamo će biti predstavnici MSNU-a iz inostranstva, kao i najvažniji funkcioneri uduženja. Tako je komitet naduvan do znatno većih razmera no što omogućava njegov uobičajen formacijski sastav. Biće, naravno, prisutni i radioastronomi koji će lupati po stolu što jače mogu."
     "Jesi li i ti pozvan?"
     "Ispravnije bi bilo reći da sam 'pozvan na saslušanje'."
     "Ne vidim šta bih ja tu mogao da uradim."
     "Nisam očekivao da vlada preduzme bila kakvu akciju. No, ovolika žurba izaziva moje podozrenje. Sa stanovišta radioastronoma šteta je počinjena. Ona se ne može nadoknaditi sem ako bi im se dodelila nova frekvenca, što će bez sumnje biti i urađeno - iako postupak oko dodeljivanja može da potraje malo duže."
     "Zar ne bi mogao da zahtevaš da ti dodele vlastitu frekvencu? Možda bi bolje bilo ići uobičajenim međunarodnim kanalima. Nadam se da bi međunarodni zahtev za jednu frekvencu, uz snažnu podršku vlade, bio uspešan", primeti munistar.
     "Radioastronomima bile su potrebne godine da bi uspeli u tome, uz silan pritisak i podršku naučnika iz svih zemalja, čak i iz Sovjetskog Saveza i zapadnih zemalja. Sumnjam, ministre, da je moguće ubediti Ruse, pa čak i Amerikance, da potisnu svoje kamercijalne i vojne interese u korist drugih. U svakom slučaju, to nije moguće učiniti brzo - ne pre no što Halejeva kometa odmagli daleko. Do trenutka kada bismo mogli da imamo frekvenciju sigurnu od mešanja sa strane, prilika bi bila nepovratno izgubljena."
     "Ne ide mi u glavu da bi Kraljevsko udruženje moglo da ima bilo kakvih posebnih političkih pobuda."
     "Ne Kraljevsko udruženje kao celina, to sigurno ne", složio se Isak Njutn. "Među članstvom ima simpatizera svih glavnih političkih stranaka. Ali, u vreme opštih izbora, frakcija koja podržava vaše protivnike..."
     "Mogla bi da napravi posao od..."
     "Moje sumnje se vrte oko toga. Najposle, vlada izvlači izvesnu korist iz svoje podrške projektu s Halejevom kometom. Zašto, onda, vaši protivnici ne bi ugrabili priliku da vam smrse konce ako mogu?"
     "Zar nema nikakvih mogućnosti da sutrašnji sastanak ostane u granicama stroge poverljivosti?"
     "Zvaničan stav udruženja nesumnjivo će biti u znaku stroge poverljivosti, ali uz toliko prisutnih na sastanku, uz toliko mnogo posetilaca, biće previše prilika da informacija prodre napolje", rekao je Isak Njutn ministru.
     "Shvatam."
     "Šta bi mi ti savetavao, ministre? Kao prvo, da li da prisustvujem sastanku?"
     "Jesi li član Udruženja?"
     "Jesam."
     "Onda moraš da odeš. Ali govori što manje možeš. Osetićeš kako to izgleda kad je čovek na udaru u Domu."
     "Bez ikakve podrške svojih istomišljenika."
     "Ministri nemaju uvek podršku iz klupa svoje stranke. Mogu ti reći da je u takvim slučajevima njihov polažaj dvostruko otežan."
     "Neće mi biti lako da govorim što manje mogu, to bi, u stvari, značilo da baš ništa ne kažem."
     "Očito je da moraš da braniš svoj položaj ali udesi da tvoja odbrana bude koliko je moguće kratka i jasna. A potom se samo drži toga. Ne bakći se sporednim stvarima. Panavljaj i odugovlači. Dugo iskustvo kazuje da najbolja taktika treba da bude klizava i glatka kao crni led. Nemoj da izgubiš živce jer to je najgore. Konačno, ti si dobio tu talasnu dužinu, a oni je izgubili. Nastoj da pokažeš sažaljenje prema njima."
     "Ne bih voleo da izgubiš one neopredeljene."
     "Pripremićemo se za to. Nastoj da medijima što manje otškrineš vrata. Imaj u vidu sklonost medija da čeprkaju unaokoIo ne bi li sve što kažeš prikazali u rđavoj svetlosti; moramo sve vreme da se rvemo s takvim stvarima. Najsigurnije je ispoljavati plemenitost i, naravno, mahati zastavom. Ako si u stanju da budeš ljigav, hvali sve redom zbog njihove zainteresovanosti za ovu stvar, ali neprekidno miniraj razgovor o višim ciljevima i sličnim stvarima. Pretpostavljam da to, uostalom, i nije daleko od istine", primeti ministar dok je dodavao drva na vatru u želji da im bude toplije.









39.
     Isak Njutn je zaustavio kola na praznom mestu za parkiranje ispred zgrade Kraljevskag udruženja u Ulici Karlton Haus Teras. Frensis Haroldsen je ubacila novac u parking sat, rekavši:
     "Važi za dva sata. Da li će to biti dovaljno?"
     "Moguće, mada je teško reći koliko će čitava stvar trajati."
     "Onda je možda bolje ostaviti auto usred saobraćaja."
     "Usred saobraćaja?"
     "Da, kako bi izazvala mali zastoj. Ostaviš ga s otvorenom haubom tako da svako pomisli da se opravlja. Kad se vratiš pretvaraš se da čačkaš nešto oko njega, a dobro bi bilo da imaš radni kombinezon i zamašćene ruke."
     Samo je na Frensis Margaret ličilo da govori o radnom kombinezonu i umašćenim rukama u jednoj od retkih prilika kada je na sebi imala svoju najelegantniju gradsku odeću, umesto uobičajene komotne majice i suknje. Portir, koji je stajao u samim vratima zgrade Kraljevskag udruženja, podigao je pogled kad su ušli i bez žurbe rekao:
     "Komitet za naučna informisanja. U sali Saveta, ser."
     Isak Njutn je pružio portiru banknotu, zapitavši ga:
     "Da li biste mogli da napunite sat za parkiranje? Sasvim je verovatno da će se sastanak otegnuti."
     "Sasvim verovatno, ser. Koliko ja mogu da kažem, svi su izgledi da će to biti pravi sastanak. Ako shvatate šta hoću da kažem, ser."
     Cipele Frensis Margaret oštro su kuckale po podu dok su koračali prema stepeništu koje je vodilo na prvi sprat. U podnožju stepeništa devojka je položila ruke na ramena Isaka Njutna, poljubila ga i rekla mu:
     "Ovo će ti biti potrebno. Vidimo se na ručku. I zapamti: najbolja taktika je napad. Nevolja je u tome što si ti taktičniji od mene - zbog toga si dalje i dogurao u životu."
     Žagor je vodio Isaka Njutna duž hodnika na prvom spratu do bezmalo pune sale Saveta. S obzirom na činjenicu da sam komitet zajedno sa svojim potkomitetom nije brojao više od 15 članova, očigledno da je bio prisutan znatan broj posetilaca. Najveći deo prostora za velikim stolom Saveta bio je 'rezervisan' na taj način što su na njemu ostavljene akten-tašne, posle čega su posetioci otišli u ugao prostorije gde se služila kafa. Sada su tamo stajali pijući kafu i ćaskajući. Po naglom zatišju koje je njegov ulazak izazvao u očito opuštenoj i lagodnoj atmosferi, Isak Njutn je shvatio da mu predstoji težak sastanak. Pošto je izabrao jednu od preostalih stolica i sam je krenuo da se posluži šoljicom kafe. Trenutak potom, ušao je ser Alister Ejri, predsednik Udruženja. Nekima je klimnuo, s drugima se rukovao, da bi konačno prišao mestu na kome je sedeo Isak Njutn.
     "Sugerisano mi je da bi trebalo da zauzmem počasnu stolicu - s obzirom na pasetioce iz inostranstva."
     "Bilo bi to sasvim na mestu", složio se Isak Njutn. "Imamo Artimoviča iz Akademije nauka SSSR, O'Donovana iz Vašingtana i Langevena iz Pariza", nastavi Ejri.
     "Članove MSNU-a?"
     "Tako je. Nemci nisu poslali svog čoveka iz MSNU. Možda i zbog toga što su neposredno uključeni u posao s Vašim satelitom. Da li biste želeli da se upoznate s gostima?"
     "Samo ukoliko smatrate da bi to moglo da izmeni ono što su naumili da kažu. Inače bi moglo da dođe do određenih neprilika", odgovori Isak Njutn.
     "Onda je možda bolje da to izostavimo."
     Sastanak je ubrzo potom otpočeo. Zapisnik prethodnog sastanka usvojen je diskretnim klimanjem glava. Bez ikakvih dopuna. Komitet je zatim prešao na tačku dnevnog reda pod nazivom 'Emitovanje u rezervisanoj frekvenci od 408 MHz'. Predsednik je objasnio da je frekvenca od 408 MHz, međunarodnim ugovorom rezervisana za radioastronome, sada uzurpirana od strane Halejeve komete i da je ovaj sastanak bio sazvan na zahtev MSNU kako bi se razmotrilo nastalo stanje; sazvan je u Londonu delom zbog britanskih interesa u oblasti radioastronomije, a delom zbog toga što je prvo emitovanje ka Halejevoj kometi uz povratni efekat bilo zagovarano i začeto u Velikoj Britaniji, posebno preko Odbora za Halejevu kometu i Univerziteta u Kembridžu. Na sastanak je pozvan profesor Njutn koji je povezan kako s Univerzitetom tako i sa pomenutim Odborom. Kada je predsednik okončao svoje uvodno slovo, jedan tamnokosi čovek, koji je sedeo do predsednika s desne strane, energično podiže ruku.
     "Izvolite, profesore Tragud?"
     "Nadam se, ser, da nećemo traćiti vreme na uvodne finese. Neki su ovde prešli dugačak put zbog neizmerne težine nastale situacije, te iz tog razloga smatram da bi rebalo odmah preći na osnovni predmet rasprave."
     U godišnjaku Udruženja Isak Njutn je mogao da vidi da je Tragud bio iz Radioastronomskog odeljenja Univerziteta u Vinčesteru. Pomirio se s tim da tu nema pomoći.
     "Ukoliko bih smeo da odmah uđem u srž problema, gospodine predsedniče", hitro je reagovao jedan sedokosi čovek - po naglasku to je očito bio O'Donovan iz Akademije SAD, a isto je tako bilo očito da se nadovezao na napad koji je pripremio Tragud - "upitao bih profesora Njutna da li je emitovanje na frekvenci od 408 MHz izvršeno iz Kembridža?"
     "To je poprilično neposredno pitanje, dr O'Donovane, ali se moram složiti da je jedno od ključnih za predmet rasprave. Da li biste hteli da odgovorite na njega, profesore Njutn?" upita ser Alister Ejri.
     "Odgovoriću po zahtevu prispelom od počasne stolice, ser, premda bih stavio prigovor dr O'Donovanu što postavlja pitanje na koje već sigurno zna odgovor", odgovori Isak Njutn. "Zahvaljujući velikoj osetljivosti radioteleskopa, svima je savršeno poznato da je emitovanje obavljeno iz Kembridža ili iz nekog mesta u neposrednoj blizini Kembridža. Otuda pitanje, zapravo, i nije pitanje?"
     "Da li je prvo emitovanje obavljeno iz Kembridža?" ponovo upade u reč Tragud. "Da li ste Vi ili kometa započeli s njim? Da li je ovo pravo pitanje?"
     "Ser Alistere, hteo bih da podsetim članove Komiteta za informacije i članove MSNU da sam ja na ovaj sastanak došao po pozivu. Moj dolazak na ovaj sastanak je izraz učtivosti..."
     Isak Njutn je sačekao da se žagor za stolom stiša, a onda je nastavio:
     "...izraz učtivosti. Nisam došao da bih bio podvrgnut baražnoj vatri neumesnih i neodmerenih pitanja i primedbi. Ako skup to želi, spreman sam da opišem šta se dogodilo u Kembridžu. Dalje od toga nisam spreman da idem."
     "Pa ipak, Vi jeste član ovog Udruženja, profesore Njutn, i kroz svoje članstvo odgovorni ste za obaveze Udruženja, pri čemu je naše članstvo u MSNU posebno značajna obaveza", reče predsednik čvrstim glasom.
     "Svestan sam toga, ser Alistere, zbog toga sam i došao ovamo jutros i spreman sam da dam izjavu pred ovim skupom", odgovori Isak Njutn što je mogao mirnijim glasom.
     "Vrlo dobro, profesore Njutn. Komitet će saslušati Vašu izjavu."
     "Nema sumnje, ser Alistere, da su svi ovde svesni okolnosti u kojima je uspostavljena veza s Halejevom kometom", započeo je Isak Njutn. "Na nesreću, primenjena tehnologija imala je privremenu upotrebnu vrednost, delom zbog ograničenog roka trajanja satelita, ali pre svega zbog toga što je naša posrednička emisija od satelita do komete bila preslaba da bi doprla dovoljno duboko u Sunčev sistem. Stoga bi veza s kometom bila nužno izgubljena, i ne bi mogla da se ponovo uspostavi za narednih sedamdeset godina, ukoliko se ne bi uveo nov sistem komunikacije.
     Nov sistem, to jest emitovanje s nivoa tla koje koristi dovoljno kratku talasnu dužinu sposobnu da probije jonosferu, bio je pri ruci, pod uslovom da se može rešiti problem lokalne interferencije na ovoj talasnoj dužini. Jedan način da se taj problem reši bio je da se iskoristi neka postojeća frekvencija slobodna od interferencija, što će reći jedna od frekvencija koje stoje na raspolaganju radio-astronomima. Druga mogućnost bila je da Odbor za Halejevu kometu uputi molbu preko ovog Udruženja i Komiteta za dodeljivanje nove frekvencije slobodne od interferencija, dakle nešto što je iziskivalo postizanje međunarodne saglasnosti. Ova druga mogućnost bila bi očigledno bolja kada bi se mogla ostvariti dovoljno brzo. Na žalost, u prošlosti ne postoji nijedan primer da je jedan takav međunarodni sporazum postignut u raspoloživom vremenu, dakle za samo nekoliko meseci.
     Stoga sam se suočio s neprijatnim izborom. Ili da izgubim vezu s kometom ili da upotrebim jednu od frekvencija rezervisanih za radio-astronome. Procenio sam da bi korišćenje frekvencije od 408 MHz bilo ponajmanje štetno, budući da se u današnje vreme istraživački rad u oblasti radio-astranomije pretežno obavlja na rezervisanim frekvencijama još kraće talasne dužine. Moje opredeljenje u nastaloj situaciji poznato je ovom skupu."
     "Da li je Vaš izbor bio hotimičan?" upitao je predsednik ozbijnim tonom.
     "Bio je neminovan", priznao je Isak Njutn.
     "Da li biste doneli istu odluku kada biste ponovo morali da načinite izbor?"
     Isak Njutn se za trenutak zamislio, a onda je klimnuo glavom.
     "Ne mogu da odgovorim da ne bih."
     Tragad nije ni pokušao da zatraži pravo za reč od počasne stolice. Njegov glas je zazvonio:
     "Ako je ikad bilo izjave nabijene taštinom, izjave prepune osećanja ispravnog postupanja po sopstvenom uverenju, onda je to ova sad! Mislim da bi ovaj skup morao da donese najoštriju moguću osudu profesora Njutna i svih njegovih postupaka koji su do sada već postali ozloglašeni!"
     Predsednik se pitao kako da na najbolji način snizi napetost izazvanu ovim emotivnim ispadom kada mu je oko zapelo za jednu sedokosu ženu oštrog izgleda.
     "Izvolite, profesorko Vording", obrati joj se.
     Ovo mora da je bila Vendi Vording, matematičarka iz Mančestera za koju je Isak Njutn već čuo.
     "Došla sam na ovaj sastanak sasvim bez predrasuda", započe ova žena, "potpuno spremna da se opredelim u skladu s onim što ću ovde čuti. Na žalost nisam čula ništa od profesora Njutna što bi sadržavalo i najmanju meru kajanja za ono što je, sasvim jasno, težak prekršaj međunarodnih obaveza ovog Udruženja. Vi ste, ser, već skrenuli profesoru Njutnu pažnju na njegove odgovornosti kao člana Udruženja. U istom duhu, želela bih da zapitam profesora Njutna da li je svestan uredbe broj 27 na 187. stranici godišnjaka Udruženja?"
     "Radije ne bih nastavio toliko lično, profesorko Vording", upozorio ju je predsednik zabrinuto.
     "Ali u tome je suština stvari, zar ne?" ispoljila je jetku upornost Vendi Vording, oglušujući se čak i o predsednikov savet. "Za slučaj da profesor Njutn nije svestan naredbe broj 27, ja ću je pročitati:
     Ako bilo koji član ovog Udruženja, prenebregavajući ih ili zanemarujući, prekrši uredbe bilo Pravilnika Udruženja ili Komiteta; ili govorom, pisanjem ili štampanjem javno okleveta Udruženje; ili promišljeno, zlonamerno ili nečasno učini nešto što bi nanelo štetu ili stramotu istima, biće isključen iz Udruženja."
     "Čini mi se da je profesorka Vording stavila prst na pravo mesto", klimnuo je odsečno O'Donovan. "Verujem da neće biti shvaćeno kao neumesno ako izjavim da bi i Akademija koju predstavljam postupila na isti način."
     Posle toga usledio je dugačak govor Artimoviča, sovjetskog člana MSNU. Iako Isak Njutn nije razumeo sve reči ruskog jezika, po Artimovičevom Iicu i gestovima bilo je lako zaključiti da nije rekao ništa povoljno za njega. To se i potvrdilo kada je na kraju dat prevod. Poput Vendi Vording, i Artimovič je bio obuzet uredbama o pravilima, rekavši mnogo šta o tome da članovi MSNU treba nužno da poštuju obaveze. Tek u poodmakloj fazi prevođenja Artimovičevog govora, učesnici skupa postali su svesni da je Isak Njutn lagano udarao pisaljkom po stolu.
     "Da li biste želeli da odgovorite, profesore Njutn?" upitao je predsednik kada je prevođenje završeno. Napetost je rasla s tišinom koja je usledila, tišinom remećenom jedino ravnomernim lupkanjem pisaljke Isaka Njutna.
     "Da, želeo bih da odgovorim, ser", reče konačno Isak Njutn. "Najpre bih želeo da odgovorim profesorki Vording. Hteo bih da joj kažem da gajim sumnju u istinitost njene izjave da je došla na ovaj sastanak sasvim bez predrasuda. Kao matematičar, ona će uvažiti primedbu da bi bilo tačnije reći da je došla ovde s izvesnim predubeđenjima.
     Nadalje, dopustite mi da kažem da veoma cenim Vaš pokušaj da sprečite profesorku Vording da skupu pročita uredbu broj 27. Učinivši to, profesorka Vording je stvorila utisak da sve naše delatnosti i odgovornosti ulaze u delokrug rada ovog Udruženja ili, po O'Donovanu, u delokrug Akademije koju predstavlja, a isto mišljenje izneo je i dr Artimovič. Na žalost, život nije baš tako prosta stvar, što dobro znaju blagajnici svih udruženja i akademija. Čini mi se neophodnim da ovaj skup podsetim da najistaknutija naučnička udruženja širom sveta veoma mnogo zavise od pokroviteljstva i Podrški svojih vlada. Shodno tome, nijedno udruženje nije samodovoljno ostrvo. Čak ni čitava nauka ne može biti takvo ostrvo. Pažnja se u izvesnoj meri mora posvetiti onome što je od interesa i značaja za odgovarajuće vlade i čovečanstvo u celini. Budući da sam u takvoj atmosferi proživeo najveći deo svoje akademske karijere, možda su mi te stvari jasnije nego nekim drugima.
     Pre no što se povučem, želeo bih da pred ovim skupom iznesem stav za koji verujem da može da bude koristan. Sve što se do sada dogodilo samo je prolazna neprijatnost. Ali ako ova situacija postane javno poznata - zahvaljujući curenju informacija sa ovog sastanka - ljudi širom sveta će prigrabiti ostale rezervisane talasne dužine. Potom će nagon da se emituje i prima odgovor od Halejeve komete na tim frekvencijama biti jednostavno neodoljiv, te se može dogoditi da radio-astronomi izgube sve svoje rezervisane frekvencije."
     "A čija bi to, onda, greška bila?" gotovo je viknuo Tragud.
     "Moja ne", odgovori Isak Njutn ustajući od stola. "Što se mene tiče, niko nikada ne bi saznao za to. Situacija je bila potpuno bezbedna sve dok se ovaj Komitet nije umešao. Greška će počivati u Vašem osećanju ispravnog postupanja prema sopstvenom uverenju i u Vašem pokušaju da se malo poigrate vlasti."
     Frensis Haroldsen ga je čekala u podnožju stepeništa. Krenula mu je u susret lupkajući potpeticama kao i pre i rekla:
     "Brzo sam završila s kupovinom. Kako je bilo?"
     "Loše. Izgubio sam nerve i rekao užasne stvari", suvo se osmehnu Isak Njutn.
     "Dobro!" uzvrati mu osmeh Frensis Margaret uzimajući ga pod ruku.
     "Da li je sastanak bio zanimljiv, ser", upita portir nabirajući veđe. Setivši se obećanja da ništa neće govoriti, Isak Njutn mu odgovori, takođe, nabiranjem veđa. Potom on i Frensis Margaret, idući ruku pod ruku, napustiše Karlton Haus Teras.









40.
     Sledećeg jutra, za vreme doručka, Frensis Margaret dodala je Isaku Njutnu novine.
     "Pogledaj ovo."
     Novine su bile otvorene na stranici koja je nosila naslov MSNU U KANDŽAMA KOL-GERLE. Članak je glasio:
     'Članovi uglednog Međunarodnog saveta naučnih udruženja sastali su se juče u Londonu. Tokom dana bili su zaokupljeni onim što je jedan naučnik nazvao "gužvom stoleća." Ali kada se spustila noć izgleda da su drugačije misli zaposele glave tih učenih Ijudi...'
     Bile su odštampane fotografije koje su prikazivale Traguda i Rusa Artimoviča u nepasrednoj blizini jedne devojke koja je, na nesumnjivo ushićenje novina, bila deshabillee do krajnosti.
     "Šta se, do đavola, dogodilo?" uzviknu Isak Njutn zaprepašteno.
     "Dogodila se Mejsi. To su stvari u kojima je ona posebno uspešna: prodiranje u hotelske sobe i pravljenje fotografija. To će te koštati pet stotina funti", reče Frensis Margaret osmehnuvši se.
     "Moliću lepo. Da Ii si rekla pet stotina funti?"
     "Tačno tako."
     "Situacija je užasavajuća."
     "Naprotiv. U stvari, vrlo je pošteno s Mejsine strane što je onom listu predala fotografije, jer sam sigurna da je na drugi način magla za njih da dobije mnogo više. Vrlo pošteno."
     "Pošteno ili ne, ja neću da platim za njih", odgovori Isak Njutn odsečno.
     "Čak ni zbog Traguda? Ne bi li ipak platio, samo da mene zadovoljiš?"
     "Ne, ne bih. Zar ne možeš da zamisliš na šta bi to ličilo kad bi se otkrilo?"
     "Fuj! Jednog dana si pun priča o preusmeravanju celog univerzuma, a onda se sledećeg dana uplašiš od toga šta bi ljudi mogli da kažu povodom par ukusnih fotografija. Dovođenje Rusa u škripac stvorilo bi preko noći nacionalnog heroja od tebe."
     "Čak i tako divni izgledi ne mogu da me pokolebaju."
     "Pa, dobro, ako ti nećeš da platiš moram da potražim nekog ko hoće. Sigurna sam da će Džon Džoslin Skabi platiti. On zna s koje mu je strane hleb namazan puterom. Čim shvati da ovi ljudi iz MSNU-a ugrožavaju vaš ugovor, Skabi će otvoriti univerzitetsku blagajnu pre no što uspeš da uzgovoriš Džek Robinson."
     "Tako nešto je nemoguće. Pored toga, blagajnu kontroliše blagajnik Univerziteta, a ne Skabi."
     "Utoliko bolje. Ili bih mogla da pokušam s profesorom Boltonom. Čujem da kupuje Ragamafin, što znači da ima dosta para."
     Isak Njutn je obukao kaput uz gestove koji su odavali odlučnost i spremnost da istog časa krene. Kada je stigao do vrata dabacio je:
     "Ne mogu da platim nešto što je tako, bez ostatka, sramno. I tačka."
     "Mogu li da upotrebim one švajcarske franke ko je si mi dao? One koje nisam potrošila?" upita Frensis Margaret.
     "U tom slučaju, pobrini se da prođu kroz što veći broj bankovnih računa", bile su poslednje reči Isaka Njutna.

     Na stolu gospođice Ganter nalazila se hrpa postera s natpisom u velikim slovima: JEDITE SVINJETINU KOD RAGAMAFINA. Ispod natpisa bila je prikazana slika jednog mladića koji zagriza u nekakvo kuvano meso iz koga je curela crvena tekućina.
     "Ne mogu da utvrdim da li je u pitanju džem ili o sos od paradajza", primeti gospođica Ganter.
     "Odakle ovo ovde?" upita Isak Njutn.
     "Doneo ih je profesor Bolton. Rekao je da bi voleo da se posteri izlepe po čitavoj Laboratoriji."
     "Imam bolju ideju, gospođice Ganter. Valja ih poslati profesoru Federstounu na Veterinarski fakultet. On verovatno ima jednu do dve koze koje će držati da je ovaj papir pravi delikates."
     "Imate posetioca, profesore. Dr Bristou iz Nejčera."
     "Oh, tu je? Pitam se šta bi on mogao da traži? Jeste li videli jutrošnje novine, gaspođice Ganter?"
     "Ne još profesore."
     "Onda Vas čeka pravo zadovoljstvo."
     "O čemu je reč, Profesore?"
     "Ostavite to za kafe-pauzu, gospođice Ganter. Ukoliko uopšte uspemo da izguramo do kafepauze."
     Kada je Isak Njutn ušao u kancelariju, Alan Bristou se podigao iz velike kožne fotelje.
     "Ah, doktore Bristou! Kojoj dobroj sreći dugujem zadovoljstvo zbog Vaše posete?" izrazio je Isak Njutn više ljubaznosti no što je to stanje njegove svesti dopuštalo.
     "Pa, drago mi je da svoj položaj doživljavate kao srećan."
     "Nemojte reći da je moj kolega sa geostrofike, profesor Bolton, koji je, koliko sam maločas shvatio, kupio Ragamafin, pretrpeo iznenadan udar na tržištu. Pretpostavljam da ne biste hteli da objavite ovo u Nejčeru. Bila bi to ljupka naslovna stranica", reče Isak Njutn dodajući Bristou jedan primerak postera.
     "Izvanredno!" primeti Bristou pošto je osmotrio poster. "Je li taj Bolton stvarno 'strofičar?'"
     "I duhom i telom. Ne biste li ipak razmislili kako bi bilo da okačite ovo u Vašoj kancelariji? Možda da ga uramite u jedan od onih tamnih okvira od mahagonija naporedo sa slikama jelena u šumi iz devetnaestog veka?"
     "Pre bih zaključio da ste imali prilično težak sastanak juče u Kraljevskom", odgovori Bristou, očigledno odlučan da ne dozvoli da ga nešto odvrati od cilja njegove posete.
     "Oh, jesam li?" odgovori Isak Njutn, smešeći se prijazno dok je sedao za svoj sto.
     "Ne želim da skrivam karte ispod stola, pa mi dopustite da kažem da sam sinoć večerao sa Tragudom. Izgleda da on misli da ste dobili dobre batine."
     "Misli li tako i sada? Pa, možda ne bi bilo loše da utvrdimo kako se u tom pogledu oseća jutros", odgovori Isak Njutn podižući telefonsku slušalicu. "Gospođice Ganter, da li biste bili ljubazni da me spojite s Odsekom za radio-astronamiju Univerziteta u Vinčesteru."
     Isak Njutn je držao slušalicu na uvu nekoliko minuta, a onda ju je okrenuo prema Alanu Bristou.
     "Izgleda da je stanje krajnje haotično. Biće bolje da se sami uverite."
     Umesto da se zamara slušajući Bristouvljev stakato sastavljen od jednosložnih reči i pitanja, Isak Njutn je brižljivije proučio Boltonov poster vodeći računa i o njegovoj umetničkoj vrednosti. Konačno je Alan Bristou spustio slušalicu.
     "Slažem se da zvuči pomalo čudno. Čini se da Tragud nije sasvim pri sebi."
     "Čak ni u razgovoru sa urednikom Nejčera! To je prilično neobično, zar ne? Uzimajući u obzir koliko se mi univerzitetski profesori ulagujemo ne bismo li bili u Vašoj milosti, Bristou."
     "Često sam poželeo da to ne bude baš tako."
     "Ah, ali, znate, sistem državne potpore preko univerzitetskih saveta primorava nas na to."
     "Vaš sukob sa CERC-om postao je nadaleko čuven, pa se ponekad pitam gde će Vas on odvesti."
     "I ja se ponekad to pitam."
     "A sada ste se sudarili sa svetskim ustrojstvom funkcionera naučnih udruženja. Takav položaj teško bi se mogao nazvati ugodnim, sada kada Vas proganja i poslednji radio-astronom."
     "Nisam osetio nikakvu posebnu nelagodnost, no možda mi nedostaje neki važan podatak. Srećom, Vi me možete prosvetliti. Recite mi, Bristou, mislite li da čovek s ulice mnogo mari za radio-astromomiju? Da li ga se ona tiče koliko i pitanje da li je Halejeva kometa živa?"
     "Nema sumnje da čoveka s ulice mnogo više zanima Halejeva kometa. Ali tieško da je to bitno, zar ne? Ono što je bitno jeste šta misli Kraljevsko udruženje, šta MSNU misli."
     "A da li je bitno šta misli Nejčer?"
     "I to je bitno u izvesnoj meri. Kao i to što saveti za istraživanja misle. Možda ste srećni zbog toga što ste zaboravili na savete za istraživanja, ali to Vam se nije smelo desiti."
     "Bristou, Vi ste prilično protivrečan čovek. Pre samo par nedelja kritikovali ste me što sam previše samovoljan te što mi nedostaje demokratski duh."
     "Pa ipak, sada činite ono što ste ranije kritikovali, govoreći mi da bez obzira na to što čovek s ulice plaća verglaša on ne može i ne treba da naruči pesmu."
     "Ako sam rekao da je nauka demakratska onda sam, naravno, pogrešio. Nauka je oligarhija. Vaša je greška, ako tako mogu da kažem, što ste u duhu monarhični."
     "Shvatam. Neka čovek s ulice izlazi u studen zimskog jutra da bi zaradio novac koji ćemo mi naučnici da potrošimo; posedamo, zatim, svi u krug da podelimo plen uz zajedničku saglasnost i proklinjanje demokratije; delimo svima unaokolo koji poseduju naučničku sindikalnu kartu. Znate, Bristou, u mojoj porodici svi su bili zemljoradnici od pamtiveka i odista su izlazili u studen zimskog jutra. Zato uopšte ne gledam na stvari na Vaš način. Bez obzira na to šta mi dospe u ruke, bilo da je to školarina, kada sam bio mlad, ili deo naučničke opreme, a sada i cela Laboratorija, gledam na to kao na stvar koju su mi ljudi poverili, stvar s kojom ja činim ono što smatram da je ispravno, nezavisno od toga šta bi Vaši prijatelji s karticama mogli da kažu. Jasno ste mi dali do znanja da Vam se ne sviđa način na koji ja delam - što je Vaše pravo. Nije Vaše pravo, međutim, da igrate dvostruku igru. Da podržavate vlasnike kartica i u isto vreme dolazite u moju kancelariju tražeći poslastice od informacija. Da li sam bio jasan?"
     "Vrlo jasni. Nerazborito jasni, moram da dodam", odgovori Bristou s oštrinom u glasu dok je koračao prema vratima da bi se odmah potom izgubio u hodniku.
     Isak Njutn je uzeo olovku, kuckao njom neko vreme po stolu a onda rekao sam sebi:
     "Teško da bi se ovo moglo dogoditi u Raderfordovo vreme", na šta se kiselo osmehmuo i dodao:
     "Što samo pokazuje koliko smo postali demokratični."









41.
     "Jaoooj!" urliknuo je master Trinitija munjevito povukavši ruku s vrelog srebrnog lončeta za kafu koji je zauzimao svoje uobičajeno mesto na stolu za posude u velikoj gostinskoj sobi prvog sprata masterove Lože na severozapadnom uglu Velikog trga.
     "To je najšašavija ideja koju sam ikad čuo", reče Njutn. "Bolje ti je da sam sebi sipaš kafu, Loše-vesti. Opekao sam prste. Dosta mi je tog prokletog lončeta za kafu. Moji nervni završeci postali su preosetljivi."
     Umesto odgovora, Isak Njutn je otišao do stola za posuđe i, upotrebivši šal, nasuo kafu. Vrativši se s njom rekao je:
     "Jedna stvar je pogrešna."
     "Ima više od jedne pogrešne stvari. Ali šta imaš tačno na umu, Loše-vesti?"
     "Trebalo bi da nabaviš servis srebrnih šoljica za kafu, masteru."
     "Oh, ne. Ne mogu da podnesem ni pomisao na srebrni servis za kafu", zaječao je master očajnički duvajući u vrhove prstiju. "Gde sada stanuješ?" bilo je njegovo sledeće pitanje.
     "U onome što bi ti možda nazvao bijou kolibi u Grančesteru. Zapazila ju je Rozi Valdhajm. Ona ima izuzetan dar da pronađe kuću. Kada su Valdhajmovi otišli, ja sam se tamo uselio."
     "Kurt Valdhajm je, dakle, otišao?"
     "Da, ne možeš ga držati odvojenog od Evni-a duže vreme, pogotovu ne od kada je ovde akcija zastala. No on će se vratiti čim ponovo krenemo napred."
     "Pa, čini mi se da nisi baš spreman da se odrekneš tog svog šašavog predloga. Izgradnja miliona teleskopa. Budi bože s nama! Zar već nemaš dovoljno neprijatelja?" zabrundao je master, nastavljajući da napadno duva u vrhove prstiju.
     "Izgleda da ja skupljam neprijatelje kao što u letnje doba automobilski vetrobran skuplja insekte. Upravo sam imao okršaj s onim prijaškom iz Nejčera, onim druškanom koga sam doveo ovamo jedne večeri."
     "U čemu je bio problem?"
     "Ništa tu ja nisam kriv. Barem tako mislim. Došao je i počeo da postavlja pitanja. To je, neka vrsta pravila. Svi oni dođu i postavljaju pitanja o tome šta nameravam sledeće da uradim, pa mi kažu da im se ne dopada ono što sam poslednje uradio. Onda ih ja izbacim napolje, a njima se ni to ne sviđa."
     "Kladim se da je tako! Ne možeš da očekuješ da im muštraš omiljenu političku stranku, a da ne skoče na tebe. Mani se sada toga", zaječa master.
     "Budućnost će pakazati ko je u pravu. Hoćeš li se zauzeti za stvar, masteru?"
     "Uvek kažem da neću, ali uvek to učinim. Iako je sutrašnji ishod očevidna stvar - znamo to iz iskustva sa glasanjem. Tada se izvode kompjuterske analize prvih deset hiljada glasača uz razgovore, naravno. Potom ti kompjuter saopšti rezultate i mogao bi mirno da odeš na spavanje znajući rezultat, ali ti se to ne da. Sediš sat za satom čekajući da neke izborne jedinice načine preokret i bečeći sve krmeljivije oči ispijaš sve više piva. Ili kafe, što je još gore, jer posle toga stvarno ne možeš da spavaš. Napisao bih dramu o tome, no nijedno pozorište ne bi je postavilo na scenu - bila bi suviše dosadna. Pa ipak, svako to čini uoči izbora zbog toga što i svi drugi tako čine. Stvar je jednako šašava kao i tvoji teleskopi. Naspi mi još jednu šoljicu kafe. Ukoliko imaš hrabrosti da se suočiš s onim lončetom za kafu."
     "Zainteresovao sam ministarstvo finansija", primeti Isak Njutn dok je donosio dve pune šoljice kafe.
     "Za taleskope?"
     "Za ekonomsku stranu stvari. Nedavno sam razmišljao o ekonomiji, a to je stvarno šašav predmet za razmišljanje - s tvog stanovišta."
     "Muka s ekonomijom", primeti master srkućući kafu, "jeste u tome što valja uočiti njen najšašaviji vid. Među tolikim stvarima koje su budalaste, to liči na pokušaj traženja najtamnije tačke u mračnoj lokvi. No, kakav je tvoj izbor, Loše-vesti?"
     "Mislim da je to vrednost."
     "Izloži onda svoju ideju radosnog oka i bistrog uma."
     "Kažu da je vrednost proizvoda jedne kompanije određena cenom po kojoj taj proizvod može da se proda na tržištu."
     "To me podseća na starog dobrog Adama Smita. Mogu da razumem - delimično, u svakom slučaju. Neke od najboljih knjiga prodaju se po niskoj ceni, a neke od najgorih po veoma visokoj. Samo nastavi, puško stara."
     "A šta je, onda, vrednost novca za koji se roba prodaje?"
     "Problem je tvoj, Loše-vesti, te će tvoj biti i odgovor."
     "Vrednost novca meri se onim što ćeš za njega kupiti na tržištu. Stoga se ono što može da izgleda kao razborit početak lako preokrene u svoju suprotnost."
     "Bože, kakva tautologija! Oduvek sam to znao."
     "Zbog toga sam u nedoumici u pogledu vrednosti. Da počnem s vrednošću opstanka: hrana, odeća i sklonište. Pridao sam visoke vrednosti hrani, odeći i skloništu, a svemu ostalom niže. Sledeći korak niz lestvice dovodi me do stvari kao što su sudopere i automobili, stvari koje, nema sumnje, olakšavaju život ali nisu bezuslovno neophodne. No, stvarno veliki korak niz lestvice spušta me do predmeta koji svoju pretpostavljenu vrednost duguju našem stanju svesti podložnoj promenama s proticanjem vremena."
     "Primere, molim."
     "Tvoj televizijski aparat. Ima vrednost ako se prikazuju programi koje odista želiš da vidiš, ali u određenom trenutku ne poseduje nikakvu vrednost ukoliko se na svim kanalima prikazuje đubre; ili takozvani predmeti za odbranu kao što su puške, tenkovi, brodovi i avioni. Imaju vrednost ako misliš da su ti potrebni, ali nemaju baš nikakvu ukoliko smatraš da ti nisu potrebni."
     "Ko to misli da mu nisu potrebni puške i tenkovi?"
     "Za više od trideset godina Japanci su se veoma mnogo razvili zahvaljujući stavu da im nisu potrebni, a Rusi su sebi učinili medveđu uslugu misleći da su im potrebni."
     "Kako je sve ovo duboko, Loše-vesti."
     "Moje dosadašnje opaske su uvodne."
     "Onda da čujemo i ostatak", pramumla master, popivši preostalu kafu u jednom gutljaju.
     "Stvari postaju zanimljive kada počnem da primenjujem aritmetiku na moje tri kategorije vrednosti - opstanak kao hrana, pogodnost kao sudopera i pojmovna vrednost kao puške i tenkovi. Kao prvo, otkrio sam da je iznađujuće veliki deo onog što s ponosom nazivamo našim nacionalnim proizvodom samo pojmovna vrednost. Drugo, utvrdio sam da je najveći deo onog što godinama nazivamo napretkom naprosto bilo uvećanje srazmerno jačanju ekonomije koja se latila proizvodnje predmeta pojmovne vrednosti. To znači da kad bi ljudi promenili svoje ideje o tome šta smatraju važnim, ponajveći deo našeg nacionalnog proizvoda otišao bi u dim. Postao bi iluzija."
     Master je neko vreme razmišljao o ovom govoru, a onda je klimnuo glavom.
     "Stoji. Zbog toga se i osećamo prevarenim u svom tom pretpostavljenom napretku, zato podozrevamo da ekonomisti nisu valjano sabrali svoje brojeve. Slažem se da je sve to jedna prokleta zbrka od koje smo mi, u ovom Koledžu - drago mi je što to mogu da kažem - uglavnom zaštićeni. Ali šta je tebe odvelo u to analitičko produbljivanje?"
     "To što želim da se pravilno usmerim pre no što pristupim trezoru."
     "S čim? Sa ručnom granatom?"
     "Želeo bih da Ministarstvo finansija napravi jednu produbljenu studiju o posledicama primene naših pojmovnih vrednosti od pušaka i tenkova do teleskopa."
     "Zar tu ima neke razlike?"
     "Da, ima. Kao prvo, ima puno razlike između postojanog posla i privremenih projekata kao što su izgradnja broda ili otvaranje rudnika. U stara vremena kada bi neko naručio izgradnju jednog bojnog broda bilo je posla za mnogo ljudi, ali za kratko vreme. Ljudi su hrlili u luku u kojoj je građen brod. Plate su odmah trošene, na licu mesta, bez i najmanjeg ulaganja u razvoj delatnosti, a po okančamju posla ponovo su nastupali nezaposlenost i očaj. Ista stvar događala se s rudnicima. Privremeni procvat, velika izgradnja ubogih kućeraka, a potom mrlja na pejzažu kada bi rudnik bio iscrpen."
     "Pretpostavljam da pokušavaš da dokažeš kako bi tvoj šašavi predlog obezbedio postojanu zaposlenost?" ponovo je promumlao master.
     "Da. Ne samo za godine i decenije, već tokom vekova, uz stalno unapređivanje tehničkih grana. Tako se, bar, meni čini."
     "I s takvom smešnom idejom izašao si pred Ministarstvo finansija?"
     "Jesam. U početku su stvarno mislili da sam lud. Ali na ministrov mig bili su primorani da pobliže razmotre stvar i što su više gledali to su postajali zainteresovaniji. Nadam se da ćemo imati njihov izveštaj do održavanja sledećeg sastanka Odbora."
     "Ne misliš, valjda, ozbiljno da pokušaš da tu stvar uvališ Odboru? Tu gomilu teleskopa?"
     Nezavisno od toga kakav bi bio odgovor Isaka Njutna, preduhitrila ga je zvonjava telefana. Master je podigao slušalicu. Trenutak kasnije okrenuo se prema Isaku Njutnu s izrazom koji je bio sasvim različit od njegove uobičajene opuštenosti.
     "Bila je to tvoja Laboratarija", reče on. "Bojim se da su posredi stvarno loše vesti. Došlo je do eksplozije. Misle da je u pitanju bamba, a neki ljudi su teško povređeni."









42.
     Fasada kevendiške Laboratarije bila je razneta, a prozori na većem delu zapadne strane slomljeni ili oduvani - najjači udar pretrpeli su brojni prozori kantine u prizemlju. No nisu fizička oštećenja privukla pažnju Isaka Njutna i mastera Trinitija dok su koračali od udaljenijeg dela parkirališta prema zgradi. Ispred glavnih vrata stajalo je dvoje bolničkih kola, a i treća su stigla baš kada su njih dvojica prispela do zgrade.
     Iznosili su jedna nosila. Na njima se video okrvavljen čaršav povrh nepomičnog tela. Neko je dodirnuo rame Isaka Njutna. Podigavši pogled video je da je to Federstoun, profesor veterinarskih nauka.
     "Odmah sam doveo svoje ljude - mi imamo određena iskustva...", reče on.
     "Naravno. Hvala Vam."
     "Prvo smo se pobrinuli za ranjene i sada su gotovo svi oni već na putu za bolnicu u Hils-roudu."
     Isak Njutn je koraknuo napred i podigao čaršav.
     Telo je bilo nepomično, oči su zurile u prazno: Skrudži, skladištar. Skrudži, koji je dan za danom verno i savesno obavljao svoj pasao još od one godine kada je umro Raderford. Skrudži, koji mu je pre dvadeset godina pronašao drugi galvanometar za ispit za dobijanje školarine, prilikom njegove prve, bojažljive posete Kembridžu.
     "Uglavnom su u pitanju posekotine od stakla", nastavi Federstoun, "koje izgledaju jezivo ali se, na sreću, obično ispostavi da nisu tako strašne kako izgledaju. Na žalost, jedno ili dvoje zateklo se u hodniku koji vodi od ovih vrata i izgleda da je njih zahvatio pun udar. Za njih se, bojim se, ništa ne može učiniti."
     Izneli su još jedna nosila. Jauci su kazivali da taj čovek nije mrtav. Bio je umotan u ćebad, samo mu je glava virila.
     "Dobri bože, pa to je Bolton", uzviknu Federstoun.
     Isak Njutn je posmatrao kako ljudi ubacuju nosila u jedno od nekoliko bolničkih vozila dok je Bolton i dalje ječao.
     "Čini se da je teško ranjen", reće master Trinitija.
     "Ne sećam se da je Bolton bio unutra", dadade Federstoun. "Mora da ga je neko od mojih ljudi pronašao."
     "Da li bi otišao kolima do bolnice, masteru. Ja nisam sposoban za to u ovom trenutku."
     "Nadam se da još umem da vozim. U poslednje vreme nisam to često činio", odgovori master. "Telefoniraću", dodade on krenuvši teškim korakom natrag prema parkiralištu.
     "Molim Vas, zahvalite svom osoblju, Federstoune? Doći ću kasnije da im i sam zahvalim pojedinačno."
     "Biće neophodno da obiđete zgradu. Nisam imao vremena da pogledam kakva je materijalna šteta."
     "Materijalna šteta nije važna, iako, pretpostavljam, da ću morati da je utvrdim", odgovori Isak Njutn praznim glasom ulazeći zajedno s kolegom u Labaratoriju.
     Bilo je vidljivo da se udarni talas eksplozije širio glavnim hodnikom. Eksplozija i potonji usisavajući efekt izvalili su čak i vrata iz šarki. Isak Njutn je pognute glave polako koračao mukotrpno nastojeći da se priseti detalja. Konačno je stigao do kontrolne sobe za emitovanje Halejevoj kometi. Zahvaljujući činjenici što se ona nalazila na istočnoj strani zgrade i okolnosti da su je od glavnog ulaza na zapadnoj strani, gde se dogodila eksplozija, odvajala mnogobrojna vrata, u samoj kontrolnoj sobi nije bila počinjena veća šteta. Isak Njutn je nekoliko časaka pregledao elektronsku, opremu, a onda je zatvorio i zaključao nekoliko vrata koja su odvajala ovu prostoriju od glavnog dela Laboratorije.
     Gospođice Ganter nije bilo za svojim uobičajenim stolom, a vetar je duvao kroz slomljeno prozorsko okno donoseći studen u njegovu kancelariju. Isak Njutn je poput automata prišao svom stolu gde je podigao telefonsku slušalicu u nameri da pozove bolnicu; linija je, međutim, bila mrtva. Nešto je bilo čudno, ali on nije uspevao da razmišlja o tome. Uopšte nije bio u stanju da razmišlja. Naposletku je podigao obe pesnice i lupio njima po stolu povikavši:
     "To je moja greška. Sve je to moja greška."
     "Šta je Vaša greška, ser?" upitao je jedan glas iz otvorenog ulaza u njegovu kancelariju. Tamo je stajala prilika u policijskoj uniformi. Naravno, policija. Dok su dolazili video je policijska kola duž sporednog puta za Laboratoriju. Nije hteo da se bakće s njima budući da su stigli prekasno.
     Isak Njutn je prepoznao čoveka koji je stajao u vratima. Bio je čvrste telesne građe, pedesetih godina. Prvo je prepoznao čoveka po izgledu, a onda mu se setio i imena.
     "Inspektor Grant, zar ne?" uspeo je da izgovari.
     "Da, već smo se jednom sreli, ako se sećate, ser."
     "Sećam se. Prirodno da se sećam."
     "Maločas ste rekli da je to bila Vaša greška, ser. Šta ste time hteli da kažete?"
     "Hteo sam da kažem da je odavno trebalo da postavimo stražu na ulazu."
     "Zar nikog nije bilo tamo? Čak ni portira?"
     "Takva je tradicija ove Laboratorije, još od njenog osnivanja pre sto godina. Svako je naprosto mogao da uđe na vrata. U vreme Raderforda, kada su načinjena otkrića iz kojih je proizašlo nuklearno doba - i sve ono što nuklearno doba padrazumeva - ipak nije bilo čuvara. Pretpostavljam da smo u današnje vreme jedini na svetu koji se pridržavaju te stare tradicije. No, trebalo je da shvatim da su se vremena promenila na gore. Posebno s obzirom na Halejevu kometu i sav taj publicitet koji je dobila. Bilo je neizbežno da će to privući sve vrste ludaka."
     "Vi, dakle, smatrate da je to bio neki ludak?" upita inspektor smeštajući se u veliku kožnu fotelju.
     "Očigledno. Mi nikom nismo učinili ništa nažao. Ko bi drugi mogao to da uradi, osim nekog unezverenog ludaka?"
     "Samo pitam, ser."
     "Mislim da je sad pre trenutak da se brine o ljudima koji su povređeni."
     "Sve što je za njih moglo da se uradi - urađeno je, ser. Možete da budete spokojni u tom pogledu. Stvar je u tome što biste možda mogli da mi date neku ideju koja bi nam pomogla u istrazi. Bolje je krenuti ranije no kasnije."
     "Onda blokirajte put M11 koji vodi u London. I pretražite sva kola koja idu u grad."
     "To je, na žalost, teško izvodljivo."
     "Pa, to vam je najveća šansa. Mora da je bilo lako brzo pobeći kada je M11 na svega par stotina metara odavde. Morao sam da uvidim opasnost od M11. Bilo je to glupo s moje strane", priznao je Isak Njutn.
     "Nisam siguran, ser. Mislim na Vašu pretpostavku da je ovo učinio neki lunatik."
     "Ko bi drugi mogao biti?" upita Isak Njutn.
     "To i želim da otkrijem, ser. Ova bomba nije bila proste kućne izrade. Možete to videti pri prvom pogledu na ono šta se dogodilo. Ova zgrada nije krhke konstrukcije, a nije moguće počiniti ovoliku štetu uz pomoć nekakve praskalice. Ovo liči na profesionalca a ne na nekog od Vaših ludaka. Zbog taga Vas i pitam da li sumnjate na nekog ko bi to poželeo da učini?"
     "Da budem iskren, inspektore, ne mogu da se pretvaram da sam naročito omiljen u širim krugovima."
     "Potpuno sam svestan toga, ser", primeti Grant suvim glasom.
     "Ali nemam pravih neprijatelja. Mislim na neprijatelje koji bi pribegli nasilju u ovoj meri."
     "Možete li da budete sigurni u to, ser?"
     "Mogu da zamislim nekog ko bi me udario pesnicom u oko, to da. Ali ništa nalik na ovo."
     "Shvatam."
     "Šta shvatate?" upita Isak Njutn.
     "Ovo ne bi trabalo da ima bilo kakve veze s Halejevom kometom."
     "Tako osećam, inspektore. Dakako, bilo je puno publiciteta oko komete. Stoga je nekom moglo da padne na pamet da na ovaj način privuče pažnju na sebe..."
     "Suviše jednostavno, ser."
     "To Vi kažete, ali ja nisam uveren. Ne vidim zbog čega neki ludak ne bi upotrebio gomilu eksploziva. Namerno ili greškom - iz neznanja."
     "Možete mi verovati na reč da to nije bio neki ludak, ser."
     Isak Njutn je padigao pogled da bi video Džona Džoslina Skabija kako stoji u vratima kancelarije.
     "Ovo je najužasnija stvar koju sam ikada video", reče Skabi.
     "Strahovito sam potresen zbog toga, gospodine Skabi. Mogu li da Vam predstavim inspektora Granta?"
     "Žao mi je što smo se sreli u ovim jezivim okolnostima, inspektore. Pitam se, profesore Njutn, da li imate spisak svih zaposlenih ovde. Nema sumnje da raspolažemo detaljnim padacima dole u Starim školama, ali bilo bi znatno brže ukoliko imate spisak. U tom slučaju mogao bih da proverim šta se dogodilo svakom od njih."
     "Master Trinitija je otišao u bolnicu."
     "Dobro, ali teško da master ima sva imena."
     Isak Njutn je poveo Skabija u kancelariju gaspođice Ganter. Tada je shvatio da nema ni najblažu predstavu o tome kako da pronađe kartoteku.
     "Mora da je spisak u mom stolu", gotovo je viknuo u nemoći. Na kraju je grozničava pretraga ladica u njegovom stolu urodila traženim spiskom.
     "Hvala vam", klimnuo je Skabi. "Gde mogu da Vas pronađem?"
     "Biću ili ovde ili u masterovoj Loži."
     "Kada saznam detalje iz bolnice ponovo ću lično doći", reče Skabi. Trenutak kasnije on je već bio na putu ostavivši Isaka Njutna još jednom nasamo s inspektorom.
     "Počeli ste da govorite nešto, ser?" podsetio ga je Grant.
     "Nisam govorio ništa važno, inspektore. Važni su jedino životi povređenih."
     "Slažem se, ser. Ako se išta bude moglo uraditi po tom pitanju, učiniću to."
     "Pretpostavljam, inspektore, da će Vaši ljudi držati Laboratoriju na oku preko noći?"
     "Svakako."
     "A preko noći ću porazmisliti i o Vašim pitanjima. Jedina misao koja mi pada na pamet u ovom trenutku jeste da bi napad mogao da ima političku pozadinu - imajući u vidu vrhunac uzbuđenja za vreme sutrašnjih izbora. No, verovatno je i Vama nešto slično već sinulo u glavi."
     "Dakako, no u tom pogledu mogu samo da pipam po mraku", odgovori inspektor Grant.
     Isak Njutn je ustao s namerom da pođe.
     "Budući da sam i sam u istom položaju, inspektore, mislim da je najbolje da pođem u bolnicu. Vidite, očekivao sam telefonski poziv ali linija je mrtva. Master Trinitija uzeo mi je kola, te se pitam da li biste mogli da mi dodelite jednog od Vaših ljudi..."
     "Ukoliko nemate još nešto..."
     "Nemam. Bojim se da sam suviše rastrojen da bih mogao pravilno da rasuđujem."
     "Mogu da Vas razumem, profesore. Da, jedna od naših kola odvešće Vas u bolnicu. Sumnjam da ste izgubili u vremenu jer izveštaji o zdravstvenom stanju ranjenih će biti gotovi tek, otprilike, sada."
     Isak Njutn je krenuo niz stepenište do razrušenog predvorja Laboratorije. Kada su on i inspektor Grant izašli napolje ugledali su Federstouna koji je hitao ka njima.
     "Zvao je master Trinitija", povika on već s udaljenosti od stotinak metara.
     Isak Njutn je osetio kako mu se košulja zalepila za leđa.
     "Da?" uspeo je da izusti.
     "Reč je o Vašoj mladoj prijateljici", dahtao je Federstoun koji je očigledno prethodno trčao. "Ona je bila jedna od srećnijih. Otpustili su je iz bolnice, a master ju je odveo u Triniti. Na žalost, moram Vam saopštiti da ima troje mrtvih, dva vaša asistenta i jedan mladić po imenu Mek Kleland."
     "Ima li kakvih vesti o mojoj sekretarici?"
     "Nije ništa rekao, ali sam razumeo da je dobar broj ljudi pušten. Prošlo je manje-više onako kao što sam rekao. Loše za one koji su bili na putu direktnog udara, a lakše za ostale - posekotine i šokovi."
     "Ima li kakvih novih vesti o Boltonu?"
     "Čak i ako ima, master ih nije spomenuo", ponovio je Federstoun.









43.
     Frensis Haroldsen pojurila je napred kada je Isak Njutn ušao u sobu za primanja na spratu masterove Lože. Nežno ju je poljubio a onda joj podigao glavu. Leva ruka bila joj je u zavojima od zgloba do lakta.
     "Stavili su par kopći. Staklo je, srećom, promašilo lice", reče ona očiju punih suza.
     "Trebalo bi da ste u krevetu, mlada damo", zabrundao je master iz pozadine. Preko ramena je nosio debelo ćebe. Prilazeći s njim, dodao je: "No, barem možete da ovim obavijete ramena."
     "Popila sam aspirine i čini se da su oni odagnali lupanje srca. Šta se dogodilo s ostalima?"
     Isak Njutn je uhvatio masterov pogled i odgovorio:
     "Prema Federstounu nije ispalo toliko loše kao što je izgledalo. Još ništa, međutim, nisam doznao o gospođici Ganter. Pitam se da li bih mogao da upotrebim telefon da se raspitam?"
     Kada se Isak Njutn vratio od telefona u drugom kraju sobe za primanje, video je da je Frensis Margaret poslušala masterov savet, te je sada sedela na divanu s velikim ćebetom oko ramena.
     "Nisu je pustili kući", saopšti Isak Njutn, "ali kažu da je sve u redu, iako sam bog zna šta im to znači."
     "S obzirom na to da je starija, sasvim je verovatno da je pretrpala jači šok", dodade master kontrolisanim glasom.
     "Bolton nije pretrpeo šok. Njega su pustili."
     "Oh, a ja sam mislio da je ozbiljnije povređen", odgovori master.
     "Očigledno da nije."
     "Mislim da ću stvarno morati da legnem", iznenada se oglasila Frensis Margaret. Master je odmah skočio na noge.
     "To je vrlo razumno."
     Kada je Isak Njutn krenuo da isprati Frensis Margaret i mastera, devojka reče:
     "Biće sve u redu. Dali su mi da popijem neke sedative. Ali ne idi daleko. Htela sam da kažem da bi trebalo da pokušaš da obezbediš vojnu stražu oko opreme. Osiguraj da to budu regularne trupe, a ne specijalni odred."
     "Mislim da je najbolje da odeš do salona", obrati mu se master, dok je s Frensis Margaret napuštao sobu.
     Isak Njutn je krenuo ka salonu baš kao što mu je i rečeno. Bio je toliko duboko zanet u misli da je jedva primetio dvojicu poslužitelja koji su doneli poslužavnike s pivom, kafom i sendvičima. Zapravo je jedino primetio da je jedan od poslužitelja ostao da zapali vatru. Ubrzo potom vratio se master, rekavši dok je ulazio u salon:
     "Pretpostavio sam da ti nije do večere. Zato sam im naložio da donesu nekoliko sendviča."
     "Sumnjam da mi je bilo šta potrebno, masteru."
     "I ja se isto osećam, ali trebalo bi da nešto pojedemo. Obećao sam da ću u deset sati sačekati stražu iza Koledža. Nazvao sam jednog od naših hanorarnih članova koji radi u Vrhovnoj vojnoj komandi. Moraćeš, naravno, da potvrdiš stvari iz predsednikove kancelarije, na on je voljan da ostane dan dva dok se to zvanično ne učini."
     Isak Njutn je praznim pogledom zurio u vatru što se nije slagalo sa masterovim govorljivim raspoloženjem, te je konačno master bio primoran da ga direktno upita:
     "Šta je s tobom? Znam da je gadno, ali mi se čini da ima još nečeg."
     "Ima još puno toga, masteru", odgovori na kraju Isak Njutn. "Nedavno sam premijeru ispričao kako sam kao dečak imao običaj da posmatram način na koji drozd izlazi na kraj sa jastrebom. Druge ptice pokušavaju da beže leteći i tako bivaju uhvaćene usred vazduha. Ali drozd izvodi neku vrstu igre na tlu sazdanu od nasumičnih kretnji tako da se jastreb ne usuđuje da pikira iz straha da ne promaši i tako uništi sebe. Oduvek sam mislio da je drozdov sistem dobar i pribegavao sam mu otkako smo krenuli s ovim poslom. Ali sada, kada je već pet ljudi mrtvo..."
     Sada je master ostao bez reči skoro isto onoliko dugo koliko i Isak Njutn maločas.
     "Rekao si pet mrtvih", oglasio se najzad dubokim tihim glasom. "Danas sam izbrojao troje. Pre godinu dana imali smo onog čoveka, Hauarta, čija smrt nikad nije potpuno razjašnjena. Ali ko je peti nesrećnik?"
     "Jedan sedokosi čovek u jakni s jastučastim uloškom. Nosio je vunenu kapu s velikom kićankom na vrhu."
     "Za ime boga, kakve to ima veze s ovim?"
     "On je stradao od groma ili je barem policija tako držala."
     "Voleo bih da čujem šta je sedokosom čoveku s vunenom kapom, koga je ubio grom, zajedničko s ovom nesrećom u Labaratariji", grmnu master pre no što je zagrizao sendvič.
     "Ništa, bar ne neposredno."
     "Zašto, onda, njega potežeš?"
     "Zato što ima veze s Hauartovom smrću."
     "Slušam te."
     "Ne znam baš kako tačno da počnem."
     "Nije bitno. Samo počni."
     "Onda ću započeti pitanjem da li si u poslednje vreme čuo nešto o Hauardu Bejkeru?"
     "Nisam u poslednje vreme. Pronašao je sebi veoma lep posao - orguljaš je u Čičesterskoj katedrali. Ali šta..."
     "Bilo bi zanimljivo nazvati biskupa."
     "Zbog čega?"
     "Samo da zapitamo kako Bejker napreduje."
     "Blagi bože, nećeš valjda da kažeš da Bejker ima bilo šta s ovim?"
     "Bilo bi zanimljivo saznati da li stvarno postoji Hauard Bejker u Čičesterskoj katedrali, Ako postoji, debelo se kladim da ćeš ga naći sveže obrijanog."
     Još jednom je master bio potpuno nesposoban da razveže jezik. Isak Njutn je iskoristio priliku koju mu je pružila ova pauza i uzeo sendvič. Potom je nastavio:
     "Upravo sam napravio još jednu grešku, masteru. Rekao sam da je pet ljudi umrlo. Pravi broj je šest. Bio je, sećaš se, i jedan, reporter koji je poginuo od struje u Hauartovoj kolibi. Ali on nije imao nikakve veze s ovim."
     Konačno se masterov glas prolomio kao grmljavina.
     "Mislim da đavolski uživaš u svom ovom mračnjaštvu!"
     Zagrizavši sendvič, Isak Njutn se pravio da ne primećuje masterovo uvijanje i migoljenje u stolici boje šljive.
     "Zbilja, masteru, toliko sam duboko zabrazdio u ovo da je možda najbolje da nastavim."
     "I jeste najbolje!" prasnuo je master.
     "Neposredno pre mog dolaska u Kevendiš iz Evni-a, bio sam umešan u nešto što bi se moglo nazvati osetljivom stvari."
     "Čuo sam za to."
     "Stoga teško da se može smatrati iznenađujućim ako je nekoliko druškana odlučilo da me drži na oku. U stvari, nedavno sam otkrio jednu takvu osobu."
     "Bejkera?"
     "Ne, nije Bejker. Vratiću se na njega za koji trenutak. Ali samo nesrećna okolnost što sam bio umešan u slučaj Majka Hauarta ne bi mogla da podgreva radoznalost duže vreme. Stvar koja je kresnula varnicu nevolja..."
     "...Bili su mogući vojni aspekti Hauartovog otkrića. To si mi davno rekao."
     "Ubrzo sam shvatio da će naš položaj postati prilično škakljiv, a tako je i bilo. Sve dok nismo dobili jasan odgovor od Halejeve komete, većina ljudi je verovala da je čitava stvar vojnog karaktera. Zamisli sebe kao čoveka iz obaveštajne službe u takvoj klimi mišljenja, masteru. Šta bi ti učinio da umočiš prst u pitu?"
     "Malo bih uzbunio stvari, čini mi se."
     "Kao što jastreb uzbuni male ptice, očekujući da ih pohvata u vazduhu."
     Master je otišao do kamina i dodao drva na vatru.
     "Mislim da hoćeš da kažeš da uklanjanje Hauarta na neki srazmerno neupadljiv način, kakav je saobraćajni udes, na primer, ne bi uzbunilo stvari, ne bar dovoljno."
     "Ubiti Hauarta u saobraćajnom udesu bilo bi gotovo besmisleno. Zbog toga mu se ništa i nije desilo sve dok ja nisam stigao. Bitna stvar bila je dovesti mene u vezu sa čitavom rabotom, i to bučno i javno, preko medija."
     "Zbog toga je to izvedeno u kapeli, odmah ispred nosa one statue. Hoćeš li to da kažeš?"
     "Frensis Margaret je to govorila od samog početka."
     "Pametna cura, nema šta", zabrunda master, sipajući pivo iz velikog krčaga u dve čaše.
     "Znaš, masteru, nikad mi nisu vraćeni oni diskovi - oni iz Berklijeve banke. Islednik ih je preuzeo uz ovlašćenje koje sam mu dao."
     "Da li sada sugerišeš da je i islednik umešan?"
     "Sumnjam. Hteo sam da kažem da mislim da su ti diskovi, kada su jednom izašli iz Berklijeve banke postali predmet jagme. Neko ih se dokopao."
     "Onaj advokat. Kako mu beše ime?"
     "Šerburn? Ne verujem."
     "Ljudi koje on predstavlja?"
     "Savet za istraživanja? Sumnjam u to, takođe."
     "Zašto?"
     "Rekli bi mi. Ako ni zbog čega drugog ono da postignu malu pobedu. Neko je obmanuo i islednika i Savet za istraživanja. Čak i onda kada su meni neke stvari postajale jasnije. Razlog zbog kogaga sam bezmalo uveren da oni nisu umešani u to leži u činjenici da je Šerburn gotovo obezbedio ključ razrešenja svega ovoga. Njegovo propitivanje zamalo nije celu rabotu iznelo na videlo."
     "To je poslednja stvar koja bi mi pala na pamet."
     "Ali tako je bilo. Sećaš li se kad smo se nas dvojica onog popodneva vratili iz Gildhola?"
     "Posle tvog sukoba sa Šerburnom?"
     "Da, posle mog sukoba sa Šerburnom. Bio san tako ljut da nisam mogao trezveno da razmišljam. Ali ti si to mogao da shvatiš, masteru, kao i Federstoun i narednik Atkinson."
     "Šta da shvatim?"
     "Da shvatiš da treba samo da odemo u kapelu."
     "Ne uspevam da sledim tvoje misli", progunđao je master.
     "Dovoljno bi bilo da smo proverili da li orgulje imaju vremenski prekidač."
     "Sećam se da si u sudnici isticao da je morao da postoji vremenski prekidač jer niko nije spomenuo isključivanje orgulja. Pa ipak, bile su isključene."
     "Naravno da su bile isključene. Uz sve ono muvanje oko Hauartovog tela neko od nas mora da je zakačio dirke - slučajno ako ne namerno. Pa ipak, orgulje nisu dale glasa od sebe - po prestanku onog zavijajućeg tona, kako ga je opisao gospodin Kent, ostale su neme."
     Master je otpio dug gutljaj piva iz svoje čaše, a potom je rekao glasom koji je odavao zbunjenost.
     "Sledim iznošenje dokaza, ali ne nazirem zaključak."
     Isak Njutn je pogledao mastera pravo u oči.
     "Pretpostavimo da nismo, kao što sam siguran da bi bio slučaj, pronašli vremenski prekidač. Do kakvog bi te to zaključka dovelo, masteru?"
     Iako je masterov amour propre kao pripovedača i dramskog pisca sada bio izazvan, najbolje što je mogao da smisli bilo je:
     "Zaključio bih da je neko ko ne pripada dekanovoj stranci ugasio orgulje. Nameravaš, bez sumnje, da mi kažeš da je to bio ubica. Vidim ti to u oku. Ali zbog čega?"
     "Da su orgulje brujale naša pažnja bi bila skrenuta s Hauartovog tela na njih. Tada bismo otkrili klin među dirkama koji je proizveo onaj zvuk sličan zavijanju. Vidiš, masteru, ubica je morao da da vremena materijalu od koga je klin bio napravljen da ispari. Bila je hladna noć pozne jeseni, a gospodin Kent i dekan brzo su doveli policiju, brže no što je ubica verovatno očekivao."
     "Još mi nije jasno zbog čega bi otkrivanja ili neotkrivanje klina bilo značajno", reče master prazneći čašu.
     "Zbog toga što bi to uklonilo veo tajanstvenosti. Islednik bi teško mogao da izbegne da ne podigne optužnicu za ubistvo. Policija bi imala jasan cilj kome bi stremila, a veza sa mnom bila bi zanemarena - imao sam savršen alibi, sećaš se. I ne bi prošlo mnogo vremena pre no što bi svi počeli da se pitaju ko je ta osoba koja zna bolje da rukuje orguljama u mraku od samog orguljaša. Taj čovek mora da je čekao tamo. Nije to bila prijatna situacija, s mesečinom koja bi s vremena na vreme zatreperila kroz prozore predvorja kapele. Svi smo, pa čak i policija, imali neobično sablasno osećanje."
     "Kada si dokonao sve to?" upita sad master grobnim glasom iz dubine svoje prostrane stolice boje šljive.
     "Onog trenutka kada sam video sedokosog prijaška s vunenom kapom. Imala je veliku kićanku na vrhu."
     "Pusti sad kićanku. Objasni zbog čega?"
     "Čekao nas je, on, kićanka i sve ostalo."
     "U Bejkerovoj kolibi?"
     "Da, ušli smo pravo u nju. Uspeo sam da ubedim Fransis Margaret da smo slučajno otkriveni, ali..."
     "Ali ti ne veruješ u slučajnosti..."
     "Osim u dramama, masteru."
     "Šta se potom dogodilo?"
     "Srećom po nas, čoveka s vunenom kapom ubio je grom, kao što sam ti ranije rekao. Neobična stvar bila je u tome što se kićanki ništa nije dogodilo."
     Master se duboko zavalio u stolicu šljivine boje, zapanjen. Posle dužeg vremena uspeo je da sastavi vilice uz čujan škljocaj i, glasom koji je brzo narastao do krešenda, rekao:
     "Grom! Ne misliš valjda da sam budala!"
     "Budala ili ne, to je ono što će ti i policija reći."
     "A šta bi mi ti rekao?"
     "Ništa što bi imalo nekog smisla, bojim se; osim da sam, kada sam se vratio u Kembridž, bacio pogled na orgulje."
     "I šta si otkrio?"
     "Kao što možeš da očakuješ, sada su imale vremenski prekidač. Prekidač je, rekao bih, bio ugrađen nedavno, tek nešto ranije. Tada sam se setio da je Bejker bio krajnje spreman da naglasi kako su se ljudi rojili oko orgulja."
     "Ali on je izneo sumnje da je dirka bila zaklinčena."
     "Tek kada mu je moralo postati jasno u kom pravcu idu moje sumnje. U stvari, on je to tako dobro izveo da u to vreme nisam ništa posumnjao..."
     "Ni ja", grmnu master, "ni najmamje. Tada je pričao da je imao teškoća sa pedalama, zar ne? Rekao je da bi trebalo zameniti velike cevi. Na koji je način, prema tvom mišljenju, Hauart ubijen?"
     "Nagađam da je nešto progutao, možda neko piće."
     "Nešto što je proizvelo puno adrenalina", klimnuo je master, dodavši, "nije bilo proviše teško obmanuti lokalni istražni sud, pogotovu ako su sudski veštaci stajali iza toga. Jednom sam napisao dramu o tome."
     "Nećeš da telefoniraš biskupu?"
     "Ne sad odmah", reče master zavrtevši glavom. "Još piva?"
     "Hvala ti."
     "Ne vidim da bi Bejker mogao da ima bilo šta s popodnevnim događajem", produžio je master ustajući iz stolice i prilazeći stolu na kojem se nalazilo pivo u velikom krčagu.
     "Vrlo verovatno da nema", složio se Isak Njutn, došavši do stola da uzme svoje pivo. "Nije samo jedan jastreb na ovom svetu. Moja tragična greška u ovom slučaju bila je u tome što se pakazalo da je ptica za koju sam mislio da je vrabac u stvari kobac. Ali pre no što ti kažem nešto više o tome, želim da ti saopštim gde se tačno nalazimo s projektom Halejeve komete."
     "Nemoj mi reći da još nekog keca imaš u rukavu?"
     "Duboko u rukavu, moram reći. Vidiš, masteru, izvodio sam svoje šare poput drozda na tlu. Mažda sam upravo u tome pogrešio", priznade Isak Njutn. "Bitna činjenica u vezi s emitovanjem prema Halejevoj kometi", nastavio je, "u tome je što niko osim nas nije očekivao da ćemo biti u stanju da uspostavimo vezu."
     "Zašto da ne?" upita master kada se vratio u stolicu.
     "Zato što kometa neće da odgovara, sem na naš pozivni signal."
     "Zbog čega drugi ne upotrebe vaš pozivni signal? Upućen sam u tu vrstu stvari. Reflektor zove, reflektor zove", otpevao je master, ponovo u svom uobičajenom vedrom raspoloženju.
     "Čini se da smo sve vreme ovih dana imali satelite iznad glave, što znači da je masa ljudi pokušavala da dešifruje naš pozivni signal. Ali to je u suštini nemoguće, jer se on sve vreme menjao."
     "Po kojoj ste magičnoj formuli uspeli u tome?"
     "Pa - to je izvanredan deo priče - zaista na kometin vlastiti predlog. Upinjali smo se iz sve snage, naravno, da dešifrujemo poruku koju primamo. Uglavnom nismo bili naročito uspešni. Ali smo uspeli u ovoj raboti s pozivnim signalom, verovatno zbog toga što smo i sami imali istu vrstu ideje."
     "Dakle, stvarno imate dvosmernu vezu s njom?"
     "U ograničenoj meri, da."
     Master je glasno zviznuo, a onda zagrmeo:
     "Nije čudo što su se golubarnici uzbunili malo više nego obično."
     "Sumnjam da iko može unapred da odgonetne kako će se naš pozivni signal menjati iz dana u dan", nastavio je Isak Njutn. "To pomalo liči na jednokratnu upotrebu lozinke, s tim što je naš rad sav u brojevima koji se ne prevode u reči."
     "Jednokratna upotreba lozinke tako mi boga! Trebalo je da pomislim da će se galubarnici uznemiriti zbog zastrašujućeg jastreba koji krstari na tamnom nebu. Pa, kometa bi mogla da vam saopštava najubitačnije informacije. Znaš, u prirodi je vlade da veruje u najgore. Može se čak reći da je razmišljanje o najgorem prvorazredan posao vlade. Bog zna šta se razmenjuje između Halejeve komete i njenog Odbora. Jaooj!" uzviknuo je master, uvlačeći vazduh što je proizvelo zviždukav zvuk.
     "Jedini način da uzađeš na kraj s jednokratno upotrebljivom lozinkom jeste da je ukradeš", reče Isak Njutn.
     Master je kratko razmišljao o tome. Onda je mrko pogledao prema tavanici, još jednom škljocnuo vilicama, ustao iz svoje stolice šljivine boje i neko vreme koračao tamo-amo pre nego što je rekao:
     "Treba li da razumem da ako neko prodre u tu tvoju kontrolnu sobu, postoji mogućnost da jednokratno upotrebljiva lozinka bude ukradena?"
     "Ispravno si razumeo, masteru. Takođe treba da razumeš da je popodnevna eksplozija bombe izazvala veliko odvraćanje pažnje da bi nekom pružila upravo takvu priliku. Odmah pošto si ti otišao u bolnicu, krenuo sam do kontrolne sobe. Nedostajala su dva kritična diska. No, srećom, strujna kola za brisanje učinila su ih beskorisnim."
     "Strujna kola za brisanje?" upita master.
     "Jedno sredstvo slično uputstvu za brisanje uskladištenog materijala u kompjuteru. Ukoliko bilo ko pokuša da zaključi operaciju ili da ukloni vitalnu informaciju na bilo kakav, osim na ispravan način, uputstvo za brisanje podataka u skladištu automatski stupa u dejstvo i o tome ostaje zabeleška. Pogledao sam zabeleške čim sam ušao u kontrolnu sobu", objasnio je Isak Njutn.
     "Ti si dakle, potpuno siguran da je neko skovao zaveru?"
     "Više nego zaveru. Kao što maločas rekoh, dva diska su nestala."
     "Premda će biti beskorisna onom koji ih je uzeo, pa ma ko to bio", nastojao je master da stvar istera do kraja.
     "Tako je", klimnu Isak Njutn.
     "Ko je to mogao da učini?"
     "Očigledno neko ko poznaje Laborafioriju. Neko sa strane ne bi znao gde da traži niti odakle da počne. No, to nije mogao biti niko ko je neposredno uključen u projekt s Halejevom kometom."
     "Jer taj ne bi aktivirao tvoja strujna kola za brisanje", master je zamišljeno klimnuo glavom, dodavši, "no tome je, u svakom slučaju, bila potrebna moćna podrška spolja. Da bi se organizovalo postavljanje bombe, hoću da kažem."
     "Tako je", složio se Isak Njutn. U glasu mu se osećao nemir.
     "Vrlo gadno."
     "Ono što stvar čini još gadnijom jeste činjenica da se onaj policajac našao na mom pragu pre no što si mogao da izgovoriš Džek Robinson."
     "Koji policajac?"
     "Grant, inspektor, s kojim smo i ranije imali posla."
     "Da li je nešto posumnjao?" promrmlja master.
     "Uvek izgleda kao da pokušava da otkrije šta to radimo. Ponaša se više kao agent obaveštajne službe nego kao policijski službenik."
     "Što je možda i istina", zabrunda master.
     "Zbog čega je i ideja Frensis Margaret da treba postaviti vojnu stražu oko opreme dobra ideja", primetio je Isak Njutn.
     "Ukoliko nisam sasvim izlapeo, još ovog jutra govorio si mi kako vojska ima samo pojmovnu vrednost."
     "Još jedna od mojih grešaka, masteru."
     "Za kaznu, reci mi ko bi prema tvom mišljenju mogao da bude izdajnik u vašim redovima."
     Isak Njutn je dugo razmišljao pre no što je odgovorio:
     "Ako baš moraš da znaš, to je Bolton."
     Master se takođe dobrano zamislio pre nego što je reagovao na ovo otkriće. A onda je uputio pitanje namerno zvaničnim tonom:
     "Zašto Bolton? Zašto ne Federstoun? Kada smo stigli, činilo se da se već dugo smucao tamo."
     "Federstoun nikada nije bio u samoj Laboratoriji izuzev sa mnom. U stvari, češće sam ja odlazio kod njega nego on kod mene."
     "Ali se veoma brzo obreo tamo."
     "Ne možeš a da ne čuješ eksploziju tih razmera iz Veterinarskog fakulteta. Mora da su je odmah čuli, a trebalo im je najviše pet minuta da stignu na lice mesta."
     "Izgledalo je da je Bolton povređen."
     "Aka je i bio, bolnica o tome ne zna mnogo. U izveštaju stoji da je prošao samo s ogrebotinama i šokom. Ne naročito ozbiljno za čoveka koji je onako ječao."
     "Čemu je onda služilo sve ono ječanje i stenjanje?"
     "Služilo je ćebetu kojim je bio pokriven. Bilo je prilično debelo. Sećaš li se?"
     "Ti, dakle, misliš da su se nestali diskovi nalazili ispod ćebeta", promrmlja master dok je ispijao pivo.
     "Da, no on je preterao sa stenjanjem i ječanjem. Od prvog trenutka kad sam stigao u Kembridž, Bolton je ulazio i izlazio iz Laboratorije i to uvek nenajavljen. Posedovao je izvesnu dozu genijalnosti za uvlačenje i izvlačenje."
     "Ali ti si iznajmio kuću od njega, ako se dobro sećam?"
     "Delimično zbog toga što mi je bio potreban nekakav smeštaj - on je to morao znati - a delom iz radoznalosti."
     "Radoznalost ubija mačku."
     "Nemaj tako, masteru!" Isak Njutn je gotovo povikao. "Ja sam samo previše svestan toga. Vidiš, otkrio sam u toj kući prisluškivač, a ipak čoveka nisam uzeo ozbiljno. Čak ni u poslednjih nekoliko dana kada se smucao po laboratoriji pakušavajući da okači postere."
     "Kakve postere?"
     "Sa smešnom reklamom za jadan kafe koji je, navodno, kupio, u mestu zvanom Ragamafin."
     "Znam to mesto."
     "Uz to, Bolton je uvek negde žurio, izbivajući najčešće iz Kembridža. Skabi će ti potvrditi da se nikad ne nalazi tamo gde bi trebalo da bude."
     "Nevolja je u tome šta sve ovo liči na sticaj okolnosti."
     "Jedna od onih smrti nije sticaj okolnosti, masteru."
     "Koja to?"
     "Reč je o mladom članu osoblja, po imenu Mak Kleland. On je bio na dužnosti u vreme eksplozije."
     "Gde na dužnosti?"
     "U kontrolnoj sobi."
     "Ali kontrolna soba je u zadnjem delu zgrade, na najvećoj mogućoj udaljenosti od mesta eksplozije. Zbog čega bi Mak Kleland napuštao prostoriju?"
     "Sumnjam da je to učinio", dobaci Isak Njutn.
     Master je zastao na pola gutljaja, zatim je obrisao usta salvetom i prozborio dubokim glasom:
     "Pokušavaš li da mi kažeš da je i taj Mak Kleland ubijen? Smišljeno, sa ciljem da se neko domogne diskova?"
     "Očekujem da će pažljiva autopsija Mak Klelandovag tela pokazati da nije umro od posledica eksplozije."
     "Što će reći isto."
     "Problem je u tome što ne znam da li da zahtevam pažljivu autopsiju. Ako to učinim moraću, takođe, mnogo toga da objašnjavam, više no što mi se čini da želim da objasnim, jer od toga ne vidim neku naročitu korist. To ne može vratiti Mak Klelanda u život."
     "Na policiji je da to odluči. Nema potrebe da im ti govoriš šta treba da rade."
     "Tako se i meni čini."
     "Šta misliš, koliko dugo će biti potrebni stražari?"
     "Onoliko koliko je Odboru Halejeve kamete potrebno da se preusmeri."
     Master se namrgodio, duboko udahnuo i vrteći glavom rekao:
     "Srećom to ne može trajati dugo. Vidiš, manje ili više stalno prisustvo vojske na Univerzitetu izazvaće mnogobrojna pitanja: među studentima, u Ridžent-Hausu. Ljudi će početi da pričaju da za takve aktivnosti Univerzitet nije propisno mesto. Ne kažem da se slažem s takvim osećanjima ali, poznajući stvari, znam da će se baš tako govoriti."
     "Pretpostavljam da je tako", odgovori Isak Njutn umorno.
     Zavladao je muk i dvojica ljudi se prepustiše osluškivanju pucketanja vatre. Isak Njutn je iznenada osetio strahovitu žeđ. Taman je hteo da podigne svoju čašu kada master odjednom viknu uzrujanim glasom:
     "Ali ako je sve obrisano, ako su tvoji diskovi nestali, šta ćemo dalje? Stvar je završena!"
     "Ne, masteru, moje greške su bile psihološke, ali ne i tehničke prirode. Odavno sam naučio da čuvam kopije stvari tamo gde ih ljudi nikada neće tražiti. Čim se pojavi straža, moći ćemo da se vratimo poslu, u roku od par sati."









44.
     Predsednik vlade i ministar krčili su put kroz žbunje koje je raslo duž grebena Dauna iznad Midharsta, nekoliko kilometara južno od ministrove farme, gde je narednog dana bio zakazan sastanak Odbora za Halejevu kometu. Jedan helikopter leteo je iznad njihovih glava u pravcu koji je, očito, bio paralelan s pravcem njihovog kretanja.
     "Ne sviđa ni se ta prakleta stvar", stresao se predsednik.
     "Oh, helikopter? Jedva da ga primećujem", odgovorio je ministar u hodu, uz put ošinuvši štapom jedan žbun.
     "Šta misliš, koliko stolica dugujemo Halejevoj kometi? Trideset ili četrdeset?" upita premijer.
     "Nemoguće je tačno reći. Nagađam da bismo umesto sadašnje većine od šezdeset u Domu bili kraći za otprilike dvadeset - bez komete, hoću da kažem. Velika stvar je u tome što je Britanija bila prva koja je uspostavila vezu s Halejevom kometom, a nema mnogo stvari u kojima smo prvi u poslednje vreme."
     "Dugujemo, dakle, ponešto toj kometi?"
     "Moglo bi se tako reći", klimnuo je glavom ministar.
     "Ako je tako, sklon sam da podržim onaj predlog profesora Njutna."
     "Pretpostavljam da misliš na predlog o teleskopima?"
     "Svakako. A na šta bih drugo mislio?"
     "To je malo čudno, zar ne? Izgleda da je Njutn znao da će izveštaj ministarstva finansija povodom njegovog predloga biti onakav kakav je ispao - što više teleskopa, to bolje. Neobično je da ekonomiji ne pomažu poduhvati malih razmera. Dobit dolazi jedino ukoliko je projekt dovoljno veliki, inače je zanemarljiva, što je slučaj s uobičajenim iznosima koji se odobravaju za naučna istraživanja."
     "Ne postoji nikakva mogućnost da su profesor Njutn i tvoji ekonomisti bili u dosluhu, da je sve urađeno smišljeno, hoću da kažem?"
     "Nikakva. Siguran sam u to."
     "Trebalo bi, onda, da mu to obezbedimo. Postoji jedan razlog zbog koga je određen projekt daleko bolji od otvorenog podsticaja. Nikada ne znaš šta će se dogoditi kada su ljudi podstaknuti, ali ne ka nekom određenom cilju."
     "Sve dok ne vidiš kako projekt počinje da pokazuje svoju ružnu glavu u inflacionoj stopi", složio se ministar, proprativši svoje reči još jednim udarcem štapa.
     "Šta misliš o poslednjim izveštajima iz Kembridža?"
     "Bomba je bila vrlo gadna stvar. Znam da se Njutn oseća loše zbog toga. Čućemo njegovu priču na sastanku."
     "Trebalo je da još ranije postavimo propisnu stražu. Bila je to naša greška isto koliko i njegova - ukoliko je ma čija greška."
     "Šta kaže obaveštajna služba?"
     "Neprozirno, beznadežno neprozirno, Godfiri. Ne mogu da uobličim određeno mišljenje o tome, sem što mi se čini da neko štiti nekog."
     "Ovde ili u inostranstvu?"
     "U inostranstvu, rekao bih. Naše obaveštajne službe, sve do lokalnih policajaca, sklone su njuškanju... mislim."
     "Nešto kao gnjuranje u vodi?"
     "Donekle. Znaš, Godfri, što sam stariji to više cenim vrednost polaganja zakletve na sudu."
     "Kag dela zakletve?"
     "Onog o nužnosti da se govori istina, cela istina i ništa osim istine. Ne mislim da je ono što govorim uvek stvarno neistinito, ali sumnjam da ću doživeti dan kada ću govoriti celu istinu - o bilo čemu."
     "Niko ne zna celu istinu. Bojim se da u tom grmu leži zec."
     "Izuzev posle nekog dagađaja. Posle nekog događaja čini se da svi znaju celu istinu, a posebno štampa."
     "Pa ne može se reći da stojimo mnogo loše."
     "U izborima? Ne, nipošto. U stvari, osećam se veoma jakim u tom pogledu."
     Stigli su do staze koja se spuštala severno prema mestu na kome je ležala ministrova farma. Po ivicama staze raslo je gusto žbunje koje je obrubljivalo strmi put. Negde na pola puta prema drumu koji je vodio u selo Bepton mimoišli su se s jednom usamljenom osobom koja se pela stazom. Tek posle pređenih stotinak metara ministar se za trenutak zaustavio i uzviknuo:
     "Blagi bože! Jesi li zapazio čoveka s kojim smo se upravo mimoišli? Imao je astrahansku kapu na glavi. To je Tom Tejlor iz Obzervera."
     "Teško bi se moglo reći da je ta kapa prikladna za ovo doba godine, moram da priznam", primeti predsednik, mreškajući kožu na nosu.
     "Čudno je što sam ga sreo tačno na istom mestu kada sam ovuda šetao s Njutnom pre nekoliko meseci."
     "Možda kampuje negde u blizini", reče predsednik.
     "Sasvim je moguće", složio se ministar. "Mora da veruje da je na nekom tragu. Njutn mi je ispričao priču o potopljenom brodu."
     "Pa, ovde nema potopljenih brodova", reče predsednik odlučno.
     "Možda ih ima u očima Obzervera", promrmlja ministar, ošinuvši još jednom svojim štapom.









45.
     Odbor se sastao u velikoj kuhinji ministrove farmerske kuće, kuhinji čiji su zidovi bili obloženi uglačanim, blistavim mesingom. Članovi Odbora sedeli su oko dugačkog četvorougaonog stola, s tim što je predsednik vlade bio na jednom, a master Trinitija na drugom kraju. Isak Njutn je sedeo odmah do predsednika vlade, s njegove desne strane, a desno od Njutna Kurt Vladhajm koji je zbog ovog sastanka doputovao iz Ženeve. S predsednikove leve strane sedeo je ser Hari Džulijan, mandarin Ministarstva finansija, koga je u Odbor imenovao ministar koji je, opet, sedeo levo od Džulijana.
     Frensis Haroldsen je imala zaseban mali sto, postavljen levo, malo iza mastera Trinitija; na njemu je držala zapisnik s prethodnih sastanaka i pravila beleške s ovog, zahvaljujući srećnoj okolnosti da joj ruka kojom piše nije bila povređena.
     "Ser Antoni Maršal se izvinio zbog svog nedolaska", poče predsednik vlade. "Mogu Vam, u strogom poverenju, još reći da ser Antoni napušta CERC - da bi postao ministrov zamenik, naravno. Ne u Kembridžu, gde je Odbor već u potpunosti predstavljen. To što predsednici Saveta za istraživanja stalno gravitiraju ka tome da postanu vice-ministri možda zaslužuje komentar mastera Trinitija."
     "Staza očito izgleda kao da je popločana zlatom, predsedniče. Ako je i tako, ja to nisam primetio", odgovori smesta master, izazvavši smeh oko stola.
     "Pređimo na stvar", produži predsednik. "Profesore Njutn, verujem da imate da nas izvestite o nekolikim stvarima, od kojih su neke veoma ozbiljne."
     "Da, hvala Vam, predsedniče vlade. Na početku bih rekao nekoliko reči o ozbiljnoj eksploziji koja se dogodila u 16 časova i petnaest minuta, dvadeset petog prošlog meseca", započe Isak Njutn. "Sudski izveštaj o toj eksploziji je pred Vama na stolu, pa ću se ja ograničiti da o samoj eksploziji kažem kako vlada uverenje da je bila prouzrokovana bombom velike razorne moći.
     Od neposrednog značaja za ovaj sastanak", nastavio je Isak Njutn, "jesu ozlede koje su pretrpeli članovi osoblja kevendiške Laboratorije. Sve u svemu, povređeno je trideset sedam osoba, uglavnom od rasprsnutog stakla, kao u slučaju sekretarice našeg Odbora. Na veliku nesreću, tri osobe koje su bile izložene neposrednom udaru, ubijene su. Sva povređena lica posedovala su normalno osiguranje preko Univerziteta, no želja mi je da u daljem toku sastanka postavim pitanje dodeljivanja materijalne nadoknade povređenima, a posebno porodicama pokojnih, putem ovog Odbora, u skladu s procenom u kojoj su meri aktivnosti Odbora doprinele izazivanju eksplozije."
     "Kako je ovaj Odbor mogao biti umešan u to?" smesta je zapitao ser Hari Džulijan.
     "Odbor je mogao biti umešan zbog toga što Halejeva kometa šalje signale samo nama i nikom drugom."
     Predsednik se na ovo nevoljno uspravio u stolici i rekao:
     "Prvi put čujem za to, profesore Njutn. Kako nas to kometa razlikuje od drugih?"
     "Zbog neprekidnog podešavanja šifre koja se koristi između nas i komete."
     "Nazovite to jednokratno upotrebljivu lozinkom, predsedniče", zagrmeo je master Trinitija sa drugog kraja stola. "Mi posedujemo jednokratno upotrebljivu lozinku, a profesor Njutn je nameran da kaže da je neko pokušao da nam je ukrade, koristeći eksploziju kao pokriće. Ako je to tako, onda je ovaj Odbor odgovoran za one koji su bili povređeni, a posebno za porodice poginulih."
     "Da li Univerzitet želi da sa sebe skine odgovornost?" upita ser Hari Džulijan.
     "Univerzitet nema nikakvih drugih želja osim da izađe u susret svojim obavezama", izjavi master.
     "Da li postoji bilo kakav dokaz za onu vrstu štetnog delovanja koju je master nagovestio?" upita ministar.
     "Prispeo sam u Laboratoriju nekih pola sata posle eksplozije da bih otkrio kako u kontrolnoj sobi nema nikog. Nije bilo nikog jer je osoba na dužnosti bila među poginulima. Da skratim dugu priču, otkrio sam da je neko neovlašćeno lice bilo tamo pre mene, verovatno tokom prethodnih pola sata", odgovorio je Isak Njutn.
     "Kako možete da budete sigurni u to?"
     "U elektronskoj opremi izazvana je vrsta smetnji koju je mogao da prouzrokuje jedino neki uljez", odgovori Isak Njutn.
     "Elektronska oprema je tako načinjena", upade Kurt Valdhajm, "da ostavlja jasno upozorenje ukoliko dođe do pokušaja mešanja nekog sa strane. To je van svake sumnje."
     "Da li je policija obaveštena o tome", hteo je da zna ministar.
     "Ne. Zbog osetljive prirode nastale situacije, smatrao sam ispravnim da prvo obavestim ovaj Odbor", odgovori Isak Njutn.
     "Ako primamo signale od komete na manje ili više tajnoj osnovi, čini mi se da je ova situacija odista veoma osetljiva", klimnuo je glavom predsednik vlade.
     "Očigledno", složio se master. "Imamo klub od dva člana, a svi ostali su isključeni. Nije čudo što nas progone."
     "Uzrok naših nevolja, predsedniče, leži u tome što za Ministarstvo finansija predstavlja veliku razliku da li će se operacija u Kembridžu tretirati kao operacija otvorenog ili zatvorenog tipa", objasnio je Džulijan, čovek koji po izgledu nije podsećao na G. K. Čestertona.
     "Ne postoji način na koji bismo mogli da izvršimo isplatu naknade ako bi bila zatvorenog tipa", objasnio je dalje ministar.
     "Ah, sada shvatam šta je Vaša nevolja", umešao se predsednik. "Ovo je, zasigurno, jedan od onih malih problema čije razrešenje ushićuje najtananije umove u Ministarstvu finansija, zar ne?"
     "Bojim se da zapravo uopšte nije tanan, predsedniče", bio je uporan okruglasti Džulijan. "Ukoliko bismo ovaj posao izneli na videlo, preko policije, mogli bismo da izvršimo isplate, u iznosu za koji procenimo da je izraz naše odgovornosti i u skladu s propisima, neposredno preko računa ovog Odbora. Ali ako se opredelimo da zadržimo zatvoren status, što mi se čini verovatnijim, nikakav novac ne može da prođe kroz račun Odbora. Šta god da se učini, to mora da ide preko vlastitog, nekontrolisanog računa predsednika vlade, nekontrolisanog u odnosu na delatnost obaveštajne službe, hoću da kažem. Konačno, predsedniče, taj novac biste morali da dodate ispod stola profesoru Njutnu."
     "S mogućnošću da se ja tada odlučim da emigriram?" upita Isak Njutn s izvesnim čuđenjem.
     "Baš tako", klimnu Džulijan. "Možda deluje čudno, ali upravo je to način na koji se mora raditi."
     "Veoma sam zadovoljan što se bavim isključivo fizikom, a ne vladinim finansijama u javnom životu", rekao je Kurt Valdhajm uz svoj blagi šeretski osmeh.
     U tom času ušle su dve žene iz obližnjeg sela. Jedna je nosila poslužavnik s termosima sa čajem i kafom, a druga dva poslužavnika sa slatkišima različitih vrsta i izgleda.
     "Ah, evo prilike da povedemo računa o našim linijama", reče predsednik vedro, uzimajući zalogaj koji je opovrgavao njegovu opasku, shvativši istog trenutka, sa zakašnjenjem, da je napravio pogrešan korak, s obzirom na Džulijanovu liniju koja je bila izložena pogledima prisutnih. Ovaj gaf je smesta bio zaglađen ili nije bio zaglađen, zavisno od stanovišta, tako što je master Trinitija grmnuo:
     "Odustajanje od bitke za liniju može se smatrati jednim od prvorazrednih dostignuća u životu, predsedniče vlade. Ono nas oslobađa jedne od nepodnošljivih napetosti." Rekavši ovo, master je zagrizao jednu neverovatno veliku princes-krofnu od čega su mu se u trenu zabelele usne na način dostojan profesionalnog komičara.
     Predsednik vlade je ubrzo zatražio da se sastanak nastavi, rekavši:
     "Moramo da budemo efikasni. Sledeća tačka dnevnog reda je pitanje naših budućih akcija. Profesore Njutn, moramo Vas ponovo zamoliti za uvodno slovo."
     "Razvojni planovi o kojima je trebalo da bude reči pod ovom tačkom dnevnog reda već su prevaziđeni razvojem događaja", otpoče Isak Njutn. "Načelno, bavimo se dešifrovanjem poruka Halejeve komete. Ova misao nije vizionarska, zbog činjenice da sve više i više uspevamo u tome. Pri sadašnjoj stopi razvoja, trebalo bi da postignemo prilično obimnu razmenu informacija u roku od godinu dana."
     "Šta se tačno dogodilo?" upita predsednik vlade.
     "Halejeva kometa nas je usmerila ka drugim kometama u području planete Neptun i mi smo odista stupili u vezu s njima. Do ovog jutra mislio sam da smo uspeli u sedam takvih slučajeva, ali mi sada Kurt Valdhajm kaže da se broj popeo na devet. Ovo je učinjeno korišćenjem radio-teleskopa u Džodrel-Benku i bonskog teleskopa u Nemačkoj, kao i naših vlastitih postrojenja."
     "Halejeva kometa nam je, dakako, dala uputstva gde da tražimo", dodade Kurt Valdhajm.
     "Gde da tražite?" upita ministar s izrazom začuđenosti na licu.
     "Bilo je to prilično suptilno", rekao je Kurt Valdhajm. "Na posletku smo shvatili da nam Halejeva kometa daje katalog pravaca na kojima bi trebalo da tražimo, ali je iskrslo pitanje da li su podaci o tim pravcima poticali od same komete iIi od Sunca ili sa Zemlje."
     "Pretpostavljam da samo pravci o kojima bi uputstva dolazila sa Zemlje ne bi bili od velike koristi", primetio je ministar.
     "Da, ali mi ih nismo na taj način protumačili. Ispostavilo se da katalog pravaca potiče od Halejeve komete", reče mu Kurt Valdhajm.
     "U početku smo morali da pucamo u mraku", upade Isak Njutn. "Izvršili smo prevođenje pravaca iz kataloga u pravce kretanja u odnosu na Zemlju i to je zaista bilo teško. Ne zbog matematičkih zahteva koje je to prevođenje postavljalo, već zbog udaljenosti Halejeve komete koju je valjalo uneti u izračunavanje. No, jedna od stvari koju sada razrađujemo jeste transponderski sistem."
     "Ja", reče Kurt Valdhajm koji je počinjao da uživa u ovoj priči. "Šaljemo signal Halejevoj kometi koja smesta ispaljuje odgovor. Potom, preciznim merenjem emitovanja dolazimo do podataka o udaljenosti Halejeve komete. Tada znamo i pravce ostalih kometa izvan našeg Sunčevog sistema. U stvari, Halejeva kometa se ponaša kao stražar, kao pastir."
     "I šta se dogodilo?" upita predsednik vlade, nastojeći da prekrati ove naučničke tananosti.
     "Zatražili smo pomoć od anglo-australijskog teleskopa u Australiji i oni su neprekidno pratili tok naših emitovanja."
     "Posmatrali su u istom pravcu u kome ste Vi vršili radio-emitovanje, zar ne?" upita premijer.
     "Tačno tako, predsedniče", klimnu Isak Njutn.
     "I u svakom od tih slučajeva došlo je do istog onakvog rasplamsavanja komete - udaljene komete ovom prilikom - koje smo prethodno imali kod Halejeve komete."
     "Mislite li na iznenadno rasprskavanje delića? Kao kad kit izbacuje vodoskok?"
     "Tako je. Čini se da je to neka vrsta sporazumnog znaka prepoznavanja."
     "A velite da se to dogodilo devet puta?"
     "Devet puta", potvrdio je Isak Njutn. "No, sada naši teleskopi počinju da bivaju zasićeni - kako u Nemačkoj tako i u našoj zemlji."
     "Zbog čega to?"
     "Zbog toga što komete počinju sve više da brbljaju međusobno."
     "A to ranije nisu činile?"
     "Ne, sve dok mi nismo uspostavili kontakte, komete nisu mogle da pronađu jedne druge."
     Na ovo je ministar podigao ruku i polagano rekao:
     "Da li treba da razumem da komete nisu mogle neposredno da otkriju jedne druge, već su to učinile priključivši se na Vaše radio zrake?"
     "Da, jedna kometa vrši svoje emitovanje duž našeg zraka koji, naravno, prima. Onda mi ponovo emitujemo tu poruku duž jednog drugog zraka usmerenog ka drugoj kometi", reče Kurt Valdhajm crtajući dijagram trougla na parčetu hartije, sa Zemljom kao vrhom, sa dve komete u njegovoj osnovi i strelicama koje su pokazivale pravce radio emitovanja.
     "Shvatam", reče ministar ponovo polagano, "u stvari, počinjem da shvatam najvećim delom."
     "Šta shvataš, Godfri?"
     "Možda još pomalo maglovito, shvatam šta se događa, a to je poprilično zastrašujuće. Upravo smo učinili prvi korak u stvaranju vanzemaljskog komunikacionog sistema."
     "Tačno si shvatio poentu, ministre", složio se Isak Njutn.
     "Telekomunikacioni sistem razmene informacija, tako mi boga", upade master. "No da li možemo da dešifrujemo poruke koje protiču kroz naše teleskope i otpremnike? Čini mi se da je to veliko pitanje. Inače, kakve vajde mi imamo od toga?"
     "Mišljenja sam", odgovori Kurt Valdhajm, "da ćemo na kraju biti u stanju da dešifrujemo onoliko poruka koliko to želimo. No to ne može biti sve, jer za nas je nemoguće da dešifrujemo sve."
     "Iskreno govoreći, to ne mogu da razumem, profesore Valdhajm. Da li biste mogli da nam to objasnite razgovetnije ili podrobnije? Jer, ovo pitanje koje je master pokrenuo zapravo je najvažnije", reče predsednik vlade ozbiljnim glasom.
     "Kao primer, zamislite dva različita atoma: prost atom vodonika i krajnje složen atom urana", započeo je Kurt Valdhajm uz svoj najblaži osmeh. Uvežbanim pokretom ruke sklonio je pramen kose sa širokog čela. "Mi, ljudska bića, sposobni smo da u potpunosti razumemo atom vodonika. Na taj način shvatamo suštinske principe po kojima su svi atomi sazdani i mislim da smo u stanju da dešifrujemo informaciju te vrste. Ali detalji, ne principi, već celokupnost detalja atoma urana, za nas su previše složeni. Suviše brojeva da bi se mogli prosejati bilo kojim nama znanim metodom - oblaci brojeva, poput oblaka brojeva koji bi bili neophodni da se opišu kretanja svih molekula vazduha u ovoj prostoriji ili atoma u našim telima. Principe, da; oblake brojeva, ne. To je ono što hoću da kažem."
     "Kurt, po mom mišljenju, želi da kaže", umešao se Isak Njutn, "da ćemo biti u stanju da dešifrujemo sve stvari koje nam se čine značajnim, osnovne principe ove situacije. Ali ono za šta držimo da su ogromni i nebitni detalji izmaći će nam. Ne zato što ne bismo mogli da ih dešifrujemo, već zbog toga što ne bismo mogli da izađemo na kraj s ogromnom količinom brojeva koja bi proizašla iz takvog postupka."
     "Zbog čega su, onda, uopšte bitni ti jadni oblaci brojeva?" upita master.
     "Postoji razlika između razumevanja nečega i pravljenja nečega. Svaki put kad nešto pravimo - automobil ili avion ili kompjuter - moramo da počnemo s izračunavanjem pravog oblaka brojeva. Ali to su mali oblaci u poređenju s ovim stvarima. Krvavo mnogo detalja, moglo bi se reći."
     "Razlika između ideje o jednoj knjizi i mehaničkog postupka ispisivanja svih reči?" primetio je master.
     "U suštini to, masteru. Ako razmišljaš o tome kao o knjizi, postoji granica veličine jedne knjige s kojom pojedini pisac može da se uhvati ukoštac, jer inače oblak reči postaje prevelik. A ako uzmeš sve pisce zajedno i sve njihove knjige smestiš u neku biblioteku, postoji, takođe, granica veličine najvećeg oblaka reči s kojom jedna biblioteka može da izađe na kraj."
     "A Vi velite da bi ova stvar mogla daleko da prevaziđe ljudske sposobnosti?" ponovo je upitao predsednik vlade.
     "Ja, upravo je reč o tome", klimnuo je glavom Kurt Valdhajm.
     "Ali šta bi bio krajnji rezultat, proizvod?"
     "Nešto veliko. Nešto veoma veliko", ustvrdio je Isak Njutn.
     "Baš onako kako sam zamišljao", primeti ministar. "Ono što sam od početka predosećao. Predsedniče vlade, mogu li da predložim da sada napravimo pauzu za ručak? Možda je još malo rano, no osećam da bismo svi morali da sažvaćemo mnoge važne stvari koje treba svariti pre no što pređemo na sledeće tačke dnevnog reda."
     "Moram da se vratim u grad najkasnije do šest sati", upozorio je predsednik vlade.
     "Svestan sam toga", uzvratio je ministar, "ali požurićemo s ručkom. Sredio sam da obedujemo u obližnjem hotelu. Tamo je sasvim pristojno, a i čini im veliku čast."
     Isak Njutn je seo na sedište za vozača u svojim kolima, očekujući da poveze Kurta Valdhajma i Frensis Margaret do seoskog hotela, no master Trinitija s iznenađujućom okretnošću uskoči na prednje putničko sedište, rekavši:
     "Hajdemo. Ostali će stići za nama. Želim da razgovaram nasamo s tobom."
     Kada su odmakli nekih stotinak metara. Isak Njutn zapita:
     "O čemu?"
     "O novcu za sve te teleskope, za taj tvoj šašavi projekt. Dobio si ga. Mogao sam to da vidim u Godfrijevim očima. Stoga nemoj da zabrljaš stvari popodne."









46.
     Posle ručka, ministar i predsednik vlade vozili su se zajedno od hotela do farme.
     "Smatraš li, odista, da je to zastrašujuće?" upita predsednik.
     "Uzimajući u obzir da smo do sada jedva provirili kroz zavesu, zar se tebi ne čini zastrašujućim?" uzvrati pitanjem ministar.
     "Čega bi još tu moglo da bude?"
     "Ne znam. Čak ni Njutn i Valdhajm ne znaju. I oni nagađaju, baš kao i mi. No mislim da je krajnje neverovatno da smo videli sve što ima da se vidi, sve u prvom trenutku."
     "Telekomunikacioni sistem..."
     "Šta je s njim?"
     "Pa, pitao sam se da li bi mogao na kraju da izađe napolje", glasno je razmišljao predsednik vlade.
     "Izvan Zemlje?"
     "Ne, izvan čitavog Sunčevog sistema."
     Ministar je za trenutak razmišljao o ovoj ideji, a onda je slegnuo ramenima.
     "Zašto da ne?"
     Pošto su prešli otprilike još jedan kilometar, ministar se ponovo oglasi, ovog puta ovozemaljskim pitanjem:
     "Kako ćeš da vodiš poslepodnevni sastanak?"
     "Pa, već smo odlučili, zar ne? Nema potrebe za nekim brbljanjem o tome da li ćemo to učiniti ili ne. Stoga ću se više usredsrediti na načine i sredstva: organizaciona pitanja, pre svega."
     "Premda smo mi možda odlučili", reče ministar, "voleo bih da Džulijana ne sasečeš u korenu. Uložio je puno napora u svoj izveštaj, pa neka da sebi oduška."
     Uprkos ministrovom zalaganju da se sa ručkom završi ranije bila su skoro dva sata kada se Odbor ponovo našao na okupu.
     "Sada zaista moramo da upalimo sve motore", objavio je predsednik vlade. "Prelazimo na središnju tačku sastanka, predlog za izgradnju teleskopa. Jutros smo čuli da su se instrumenti, koji nam trenutno stoje na raspolaganju, približili tački zasićenja, kako u ovoj zemlji tako i u Nemačkoj - upravo u času kada razvoj projekta postaje najzanimljiviji. Predlažem skupu da se neophodnost uvođenja novih instrumenata posmatra kao osnova daljeg razgovora. Naša pažnja trebalo bi da od sada bude usredsređena na načine i sredstva, ekonomske načine i sredstva, logične načine i sredstva. Ali, najpre da se pozabavimo ekonomskim načinima i sredstvima, o čemu je ser Hari Džulijan pripremio iscrpan izveštaj. U ime ovog Odbora želim da zahvalim njemu i njegovom osoblju na uloženom trudu. Ser Hari, da li biste bili ljubazni da nas upoznate s Vašim izveštajem", zaključio je predsednik, računajući da će se, pod uslovom da Džulijan utroši između pola sata i četrdeset minuta, sledeće kritično pitanje moći razrešiti do četiri sata. Sat i po vremena za vožnju natrag do Londona trebalo bi da bude dovoljno, tako da bi ostalo još trideset minuta do predstojeće posete indonežanskog predsednika Dauning stritu broj 10.
     Džulijanov pristup u izveštaju bio je izrazito sličan istupu Isaka Njutna pre nekoliko dana u razgovoru s masterom Trinitija. Postojani ciljevi bili su glavna tema Džulijanovog izlaganja. Tvrdnja da postojani ciljevi na ekonomskom polju, kao i u drugim vidovima života, daju plodove, bila je suština pouke koju je Džulijan naglašavao postojanim mahanjem svojim cvikerom. Master Trinitija nije mogao da se uzdrži od brojnih upadica kojima predsednik vlade nije dopuštao da rasplamsaju vatrenu raspravu. Ako se izuzmu ti prekidi kada je morao da interveniše, predsednikova pažnja je lutala, obuhvatajući sliku ove sobe, ministrovu farmu, zatim čitavu Britaniju, koju je polako potiskivalo postojano svrhovito napredovanje jednog ogromnog glečera, glečera birokratskog zamešateljstva. Kako je Džulijan mleo i mleo, svi su postepeno utonuli u hipnotičko stanje ravnodušnosti kome svi komiteti i odbori s vremena na vreme prinose žrtvu. Shvativši da je već 3 sata, predsednik je odlučio da preseče Gordijev čvor.
     "Retko sam imao priliku, ukoliko sam je uopšte imao da slušam jedno tako ubedljivo izlaganje kakvo nam je ponudio ser Hari. Bila mi je namera da zamolim profesora Njutna da nas upozna s tehničkim pretpostavkama ovog plana, ali je izlaganje ser Harija bilo toliko iscrpno da bi svaka dalja priča bila sasvim izlišna."
     "Slažem se, predsedniče. Bilo bi to kao prenošenje uglja u Njukastl", dobaci master Trinitija svojim najdubljim i najodlučnijim glasom.
     "Hvala, masteru. Hitajući dalje, stigli smo do pitanja kako je najbolje da nastavimo s ostvarivanjem maštovitog programa koji nam je predložio profesor Njutn, a tako duboko ga analizirao ser Hari, pretpostavljajući, što mislim da možemo, da će uslediti finansijska podrška vlade Njenog veličanstva. Ali da za sada to ostavimo po strani", nastavio je predsednik držeći oko na časovniku. "Uz rizik poremećaja postojećeg stanja stvari, dopustite mi da kažem da ograničavanje samo na aktivnosti u Kembridžu u sadašnjoj fazi ne bi bila najbolja osnova za kontinuiran i dugoročan program izgradnje teleskopa. Naši univerziteti su u najvećoj meri zaokupljeni istraživačkim radom, ali ne i poslovima ugovaranja, osim u slučajevima kada zahtevaju uvođenje nekog jedinstvenog naučnog instrumenta. Kakvi su Vaši komentari na ovaj didaktički predlog, profesore Njutn?"
     Isak Njutn se zamislio za trenutak pokušavajući da se seti šta pojam didaktički tačno znači, a onda je rekao:
     "Što se tiče konstrukcije - pod čim podrazumevam nadgledanje detalja nacrta, sklapanje ugovora i neprekidno pogađanje s izvođačima - rekao bih da univerzitet ne bi mogao da bude idealan centar aktivnosti. Naglašavam, za radove na konstrukciji, ne i za operativne radove. Univerziteti bi, međutim, mogli svakako da budu mesta na kojima će se teIeskopi konačno postaviti."
     "Ne samo kembridžski?"
     "Ne, ne samo kembridžski. Već smo postavili obimne zahteve Džodrelu. Sve univerzitete koji to žele trebalo bi podstaći da nam se pridruže."
     "Masteru, šta Vi, kao čovek koji nosi kapu vice-ministra Kembridža, imate da kažete povodom ovoga?"
     "Potpuno sam saglasan sa do sada iznesenim mišljenjima."
     "Možda bi konzorcijum univerziteta mogao da bude pravi oblik organizovanosti, predsedniče", predložio je Isak Njutn.
     "Iskreno govoreći, vladin problem je u tome što već imamo jednu organizaciju", uzvratio je premijer. "Na žalost, ne onu koju vi posebno cenite. Mislim na CERC."
     "Bio sam sklon da pomislim kako je vaskrsnuće CERC-a negde na pomolu", progunđa Isak Njutn.
     U tom času umešao se ministar. Gledajući preko stola pravo u Isaka Njutna, rekao je:
     "Mislim da se slažeš da ovaj projekt daleko prevazilazi svaki čisto lični sukob."
     "Kad bi to bio samo lični sukob, a ne i pitanje načina izvođenja..." uzvratio je Isak Njutn.
     "Postoji lak način da se zajemči način izvođenja", reče predsednik vlade.
     "Od strane CERC-a? Kako to može biti?"
     "U početku sam rekao, naravno u poverenju, da ser Antoni Maršal napušta CERC. To vladi daje priliku da imenuje tebe profesore Njutn, na njegovo mesto. Takav položaj pružio bi ti mogućnost da obezbediš izvođenje projekta koje je neophodno za realizaciju tvog vlastitog predloga. Da li je bilo moguće ponuditi nešto poštenije od ovoga?"
     Gotovo u istom trenu master je zastenjao:
     "Oh, ne, ne mogu da podnesem takvu pomisao. Zar mi u Kembridžu treba da ostanemo bez i jednog vidljivog sredstva podrške? Da navedem jednu dobru knjigu, predsedniče:
     O, pruži mi ponovo utehu svoje pomoći:
     utvrdi me svojim slobodnim Duhom,
     Da bih poročne naučio tvojim načinima:
     i grešnike preobratio u tebe."
     "Lepo osećanje, masteru", odgovorio je predsednik smirenim glasom. "No, nije nužno da podižete oči prema brdima da biste dobili pomoć za kojom žudite. Ako bacite pogled samo malo ulevo od sebe otkrićete veoma prisutnu pomoć u Vašoj nevolji. Mislim, dakako, na profesora Valdhajma. Imenujte ga u Kevendiš i odmah ćete imati ispravnu talasnu dužinu i sve ostalo će se kretati napred, uz maksimalnu brzinu."
     "Ah, ali to nije tako prosto...", poče Kurt Valdhajm.
     "Prosto je, profesore Valdhajm. Najposle, ovo je Vaš projekt, Vas dvojice džentlmena. Moj zadatak je jedino da ukažem na to kako da se najbolje ostvari ono što Vi toliko mnogo želite da učinite."
     "Moja supruga", jedva je izgovorio Kurt Valdhajm, "ima puno pravo glasa, što u demokratskoj porodici može da predstavlja izvesnu teškoću."
     "Dozvolite mi da sledim masterov primer", nastavi predsednik u jednom dahu, navodeći jednu staru poslovicu: 'Kad se hoće, sve se može'. "Ovim stvar možemo privesti kraju, ponovivši da, prema predlogu ser Harija, ozbiljan problem nadoknade koja treba da se isplati povređenim osobama iz kevendiške Laboratorije, valja razrešiti u neposrednom kontaktu između profesora Njutna i mene. Nasuprot dobropoznatoj opaski Vilijama Kobeta, mislim da možemo reći da smo danas obavili dobar deo unosnog posla", zaključi predsednik vlade zadovoljno sklapajući fascikle, što je kazivalo da je sada sve potpisano, zapečaćeno i isporučeno.
     Deset minuta docnije, predsednik, ministar i ser Hari Džulijan bili su na putu za London u velikoj crnoj limuzini koju je vozio predsednikov šofer. Pre no što su krenuli, ministar je rekao:
     "Ostanite koliko Vam je volja." Zatim je otišao veselo mahnuvši rukom.
     "Ho", prolomio se masterov glas, "ako sam ikad bio u škripcu, onda je to sada. Izloženi smo iskušenju, baš kao ptice koje su primetile jasteba iznad svojih glava, da se raštrkamo. Valdhajm natrag u Ženevu, ostalo troje, navrat-nanos, natrag u Kembridž. Ali mi smo rezervisali hotel za večeras, pošto smo očekivali da će ovaj sastanak potrajati do sutra, ni ne pomišljajući, dakako, da je vlada sama od sebe spremna da potroši stotine miliona, ako ne i milijardi funti. Moj je predlog, građani Rima, da umesto da navrat-nanos raspustimo društvo, ostanemo ovde večeras. Moj predlog je da ne oštetimo hotel za jednu noć. Pouzdajmo se u boga i čuvajmo duvan u suvom stanju za naše ratničke lule."









47.
     Kada su se Frensis Margaret, Kurt Valdhajm, master Trinitija i Isak Njutn okupili u trpezariji hotela naišli su na rezervisan sto na kome su bile postavljene četiri otvorene flaše vina, dve od njih - s belim vinom - u kofama s ledom.
     "Ne znam šta misle drugi", oglasi se master sedajući za sto, "ali ja nameravam da se napijem i potražim spas u prokletom mamurluku."
     "Prolazna slabost", reče Frensis Margaret, sedajući pored mastera. "Stvarno se završio eksplozijom, zar ne?"
     "Fin de siecle", klimnuo je master, sipajući u čaše iz jedne od flaša belog vina. "Naručio sam svima lososa kao predjelo. Nema smisla da galamimo o razvoju događaja, jer o tome imamo i previše da razgovaramo. Nadmudreni smo. Ali, taljigajući zdrav razum mi govori da malo šta možemo da učinimo u tom pogledu."
     "Mogu da odbijem", reče Isak Njutn kratko.
     "Ne možeš i znaš da ne možeš. Kao prvo, ljudi bi rekli da si se uplašio sučeljavanja s državnom službom. Uz to, izgubio bi kontrolu nad svim i svačim: kontrolu nad izgradnjom tih prokletih teleskopa, potom kontrolu nad odlučivanjem o tome gde će biti postavljeni; čitav niz sve samih izgubljenih bitaka. Ne, u iznudici si i znaš to", ustvrdio je master i počeo da pije vino.
     "Bolje je da razmišljamo šta možemo da postignemo i koliko brzo", primetio je Kurt Valdhajm.
     "Kada bi u pitanju bilo samo usmeravanje vladine agencije na posao izgradnje teleskopa izgledi ne bi bili tako loši. Ali CERC drži svoje lepljive prste u svim oblastima britanske nauke", odgovorio je Isak Njutn sumorno.
     "Onda će ti se pružiti prilika da povučeš njihove lepljive prste!" osmehnula se Frensis Margaret bespomoćno.
     "Ne, čak ni to. Najizrazitije svojstvo državne službe je njena zadivljujuća sposobnost da osujeti svakog ko teži da promeni stvari."
     "Svi delimo to mišljenje", složio se master, sipajući još vina, a onda produži: "Napiću se. Stoga mogu da počnem da bacam stvari." Sručio je čašu u grlo a onda se ishraknuo izazvavši preneraženost kelnerica koje su donosile lososa.
     "Oh ne, ne mogu to da podnesem. Te patnje. Zar sad kada su tornjevi El Dorada već bili na vidiku? Nikako to ne mogu da podnesem."
     "Ni Rozi to neće podneti. Vidite, u blizini Kembridža nema snegom pokrivenih planina", reče Kurt Valdhajm takođe turobnim glasom.
     "Nije li to čudno?" reče Isak Njutn zamišljeno. "Nisam zbilja želeo da se vratim u Kembridž, a sada ne želim da ga napustim."
     "Osvojio te je", saglasio se master.
     "Kurte, pitao si šta možemo da postignemo. Reći ću ti. S obzirom na inerciju ljudskih ustanova, možemo na kraju da doguramo do izgradnje oko deset teleskopa za godinu dana, umesto stotinu koliko bi nam bilo potrebno. Možemo toliko da učinimo, čvrsto držeći uzde i škrgućući zubima, dok svi oko nas neprekidno urlaju, izvikujući poruge."
     "Ispravnije je reći uvrede", uspeo je master da se udene u neutešni govor Isaka Njutna.
     "Možemo da obezbedimo da se teleskopi postave na prava mesta i da organizujemo grupu univerziteta da nadgleda njihov rad. Možemo da nastavimo da se bavimo rešavanjem problema dešifrovanja tako da, kad navršimo godine za penziju, obezbedimo dovoljno impulsa da se ova stvar dalje razvija. Sve to pod uslovom da preživimo sve smene vlada. Kao i pod uslovom da supersile ne unište jedna drugu, povukavši sa sobom u propast i ostale."
     "Ništa nije tako zabavno kao nauka", klimnuo je glavom Kurt Valdhajm u znak saglasnosti. "Biće neophodno da ti ubediš Rozi, Isače. Znam da ja ne mogu."
     "Prihvatićeš mesto u Kevendišu?" upita Frensis Margaret.
     "Još mi to niko nije zvanično ponudio", reče Kurt Valdhajm, izbegavši da priži odgovor.
     "Ne, ali predsednik vlade ima dugačku ruku."
     "Prihvatio bih to zbog razvoja događaja. Ukoliko se Rozi saglasi, u šta sumnjam. Moraš sutra poći sa mnom u Ženevu, Isače."
     Master je svima napunio ćaše, grmnuvši:
     "Pijmo, jedimo i veselimo se. Zašto svet nikad nije onakav kakvog ga želimo? Bojim se da smo, ako nismo sasvim poraženi, ono barem obezglavljeni. Oh ne, ne mogu da podnesem ni pomisao na to, tu sramotu."
     "Ne bih mogla da se složim s tim", primeti Frensis Margaret.
     "Budi jasnija, retko devojče."
     "Kao prvo, složili su se da finansiraju program, što se nikako nije moglo očekivati kao neminovan rezultat. A kao drugo, ma kakvo to jezivo izgledalo, učinjen je korak više na lestvici komandovanja. Da bi se stvari kretale na pravi način, mora se njima upravljati s vrha. Pored toga, postoji jedna stvar koju ste izostavili."
     "Šta smo to izostavili, Frensis Margaret?" upita Kurt Valdhajm.
     "Same komete. Čini se da ste uzeli zdravo za gotovo da će one biti zadovoljne da ostanu pasivne."
     "Hrabra primedba, ali šta bi te proklete stvari mogle da urade?" upita master.
     "Ne znam, naravno. Ali ako tamo postoji strašno velika inteligencija, očekivala bih ranije ili kasnije neku vrstu njenog ispoljavanja. Ne očekujem da samo sede skrštenih ruku i prepuste malim ribama, kakve smo mi da nose celo breme."









48.
     General s pet zvezdica uvek je imao teškoća prilikom sastanaka s predsednikom, posebno kada su se ti sastanci održavali u Ovalnom kabinetu. Za generala je bilo pitanje principa da rasipa pepeo svoje cigare bez obzira gde se nalazio. Podređeni oficiri ponekad su in camera umeli da kažu kako je general zbilja temeljio čitavu svoju karijeru na ovoj maloj osobenosti. U Ovalnom kabinetu, međutim, general je obično iskazivao svoje poštovanje prema predsedniku napadnom upotrebom jedne pepeljare. Ali ne i u ovoj prilici, tako mu boga, posebno ne u ovoj prilici kada nije imao nijedan adut u ruci; kao i zbog toga što je, u ovoj prilici, morao da sluša limunadu u vidu izlaganja državnog sekretara, koje je, kao i obično, bilo jalovo.
     "Problem je, gospodine predsedniče", rekao je državni sekretar podešavajući svoje naočare s metalnim okvirom, "u tome što ne znamo koliko još možemo da potiskujemo funtu u odnosu na sadašnje stanje. Budžetski deficit i naše visoke interesne kamate već su srozale funtu, a i pored toga, Britanci imaju kreditno-trgovinsku ravnotežu, tako da su osnovni činioci na njihovoj strani. Iskustvo pokazuje da nikad nije mudro zanemariti osnovne činioce. Mali, blagi pritisak, možda, ali bojim se, ne i glavni udar u ovom trenutku", završio je državni sekretar neubedljivo, baš u trenutku kada se teret sa generalove cigare prizemio na sto i pepeo raspršio u njegovom pravcu.
     "Do đavola, čoveče zar ne možeš da ih ušrafiš za svaki dolar koji su dobili? Britancima su potrebni dolari kao što su potrebni i svima drugima", prasnuo je general.
     "Nisu", uzvratio je državni sekretar što je osornije umeo, energično duvajući da bi uklonio pepeo cigare sa svojih papira.
     "Upravo je tako", nadovezala se sekretarica za trgovinu unjkavim glasom. "Vidite, generale, Britanci slučajno imaju naftu. Zbog toga im, nasuprot većini ostalih ljudi, nisu potrebni dolari da bi je kupovali. Prodajući naftu, oni zapravo ubiru čist prihod u dolarima. Nisu im potrebni dolari ni za hranu, jer je Evropa prenatrpana planinama govedine i putera, kao i poplavom mora žitarica, jezerima viskija, piva i vina. Britancima su možda potrebni dolari za određene vrste oružja, ali se čini da je Pentagon do sada bio veoma zadovoljan da besplatno izvozi svoja najnovija i najsmrtonosnija oružja u Britaniju. Uzgred, podsećam Vas da čak i mi plaćamo Britance dolarima da bismo držali naše vojne snage u Britaniji gde one, opet besplatno, održavaju sve ono oružje koje Pentagon neprestano, hitno i žudno otprema tamo - britanskim brodovima, dakako, za šta Britanci, takođe, dobijaju dolare. Na taj način Pentagon sebi rasprema postelju, generale. Jedino što Vama i Vašim izvrsnim cigarama preostaje jeste da legnete u nju."
     "Dobro, de, hajde da hladno razmotrimo tu stvar", predložio je predsednik umirujućim tonom.
     "To se ne može hladno razmatrati, gospodine predsedniče", uzviknu general zgranuto. "U pitanju je bezbednost Sjedinjenih Američkih Država."
     "Ne vidim da postoji bilo kakav dokaz koji bi ukazivao da to britansko razgovaranje i ćaskanje s kometom može da nam i najmanje naudi", iznela je kroz nos svoje mišljenje sekretarica za trgovinu.
     "Zbog čega bi, onda, oni sve to izvodili pod neprobojnom šifrom?" upita general tutnjećim, vulkanskim glasom, izduvavši izuzetno veliki oblak dima, očito s nadom da će pomesti sekretaricu za trgovinu izazvavši kod nje napade kašlja.
     "Da li ste rekli neprobojnom, generale?" upita državni sekretar retorički, ponovo se usredsredivši na razgovor sada kada je očistio pepeo sa svojih papira. "Mislio sam da Pentagon može sve da probije."
     "Svako zna da postoje neprobojne šifre, a ovo je jedna od takvih, što tačno pokazuje šta se događa!" odgovori general, uveren da je zadao težak udarac.
     "Odista deluje čudno, vrlo čudno", složio se predsednik. "Teško je zamisliti zbog čega bi neko upotrebljavao neprobojnu šifru ukoliko nije posredi nešto značajno, zar ne?"
     "Tačno, gospodine predsedniče", produži general, "a teško je verovati da oni izmenjuju poljupce, mislim na Britance i kometu, nije li tako?"
     "Ta pomisao uzbuđuje moju maštu", reče sekretarica za trgovinu i bučno izduva nos u papirnatu maramicu.
     General je ponovo proizveo obilne erupcije dima, nateravši državnog sekretara da se ukruti u stolici i zapita da li su generalova paklena cigara i sveobuhvatni oblaci dima mogli uspešno da se suprotstave većoj istančanosti borbenih sredstava sekretarice za trgovinu koja je izbacivala mnogo miliona virusnih čestica u vazduh. Razmišljajući o tome srknuo je gutljaj vode, sumorno zapažajući da su fine čestice dima plutale u njegovoj čaši. Bilo je spasonosno, sinulo mu je, sprati virusne čestice iz grla u stomak gde nisu mogle da mu nanesu naročitu štetu, pošto su bili samo virusi prehlade. Iz unutrašnjeg džepa izvadio je mali podsetnik i pribeležio da treba da zakaže posetu svom lekaru. Jedna mala provera neće biti na odmet, osećao je; sekretarica za trgovinu ponovo je izduvaIa nos u papirnatu maramicu, no ovog puta diskretnije nego pre.
     "Kako bi bilo da za trenutak skrenemo pažnju s otvaranja karata i usredsredimo je na druge moguće načine ostvarivanja naših ciljeva", uzeo je reč predsednik. "Kako bi bilo da se i Vi uključite u igru i izložite svoj plan", nastavi predsednik, uputivši pogled direktoru CIA-e.
     Direktor CIA-e imao je veliku čubu sede kose na glavi i živahne plave oči. Uživao je veliko poštovanje širom Vašingtona, od predsednika pa naniže, zbog veštine s kojom je, pre nekoliko godina priterao u ćošak svetsko tržište bibera, žestoko pritisnuvši konkurentski sindikat organizovan u Cirihu, pod rukovodstvom čoveka koji je nosio neobičan pseudonim - Kaufman Sv. Džon.
     "Britanska pozicija je i jaka i slaba u isti mah", započe direktor CIA-e upečatljivim glasom.
     "Kako može biti i jaka i slaba? Da li biste Vi mogli sebe da opišete kao visokog i niskog istovremeno?" upita sekretarica za trgovinu jetko, s onim neobično visokim rezonancama u glasu koje su poticale od prehlade.
     S mentalnim stavom koji je bespogovorno kazivao da su poreske obaveze sekretarice za trgovinu temeljno proverene, direktor CIA-e je nastavio:
     "Pozicija im je jaka zbog činjenice da je sistem šifriranja koji se koristi za komunikaciju s Halejevom kometom ograničen samo na jedno mesto i poznat samo nekolicini pojedinaca."
     "Gde je to?" upita predsednik.
     "Kevendiška Laboratorija u Kembridžu, u Engleskoj."
     "A pojedinci?"
     "Tamošnji profesor i nekoliko ljudi iz njegovog osoblja, kao i jedan Nemac koji radi u Ženevi, Švajcarska. Imam fotografije svih njih", odgovori glavešina CIA-e, dodajući jedan paket predsedniku koji je namerno pregledao sadržaj sve dok nije naišao na sliku Frensis Haroldsen, pri čemu je uzviknuo:
     "Sto mu gromova! Već sam sreo ovu ženu. Ni najmanje nije delovala kao stručnjak za šifre, već pre kao novinski komentator filmske rubrike."
     "Nema sumnje, gospodine predsedniče", klimnuo je direktor CIA-e, "no ima nekoliko zanimljivih sitnica u vezi s ovom damom koje biste možda želeli da znate. Ona je slučajno kćerka bivšeg šefa obaveštajne službe britanske ratne mornarice. Prva klapa. Nedavno je primljena za privremenog saradnika Centra za svemirske letove u Godardu. Druga klapa. Istog časa, istog dana kada je general preuzeo kontrolu nad slučajem s ovom kometom - po Vašem naređenju, ako se dobro sećam, gospodine predsedniče - ta mlada dama je napustila Godard ne rekavši nijedne reči tamošnjoj upravi. Zainteresovali smo se za nju čim su nam ovo javili i smesta smo preduzeli korake da utvrdimo način na koji je izašla iz Sjedinjenih Država. Izvela je to veoma profesionalno. Treća klapa, gospodine predsedniče."
     "Ko je odgovoran za to?" upita sekretarica za trgovinu svojim neobičnim, prigušenim glasom. Zanemarivši njeno pitanje general s pet zvezdica tresnu pesnicom po stolu, uzviknuvši pitanje dok je pepeo leteo oko njega na sve strane.
     "S čim je pobegla?"
     "Ne znamo tačno, generale. Uključili smo prisluškivač Centra u Godardu u britansku diplomatsku poštu."
     "Onda ipak znate", navalio je general, ljutito udarajući cigarom po papirima koji su pripadali državnom sekretaru.
     "Ne, ne znamo, generale", istrajavao je direktor CIA-e, "jer se ispostavilo da je traka prazna."
     "Ha, ha!" zacerekala se sekretarica za trgovinu, izbacujući još virusnih čestica u blizinu državnog sekretara.
     "To je vrlo ozbiljno, vrlo ozbiljno", reče sumorno predsednik.
     "Zbog čega je ozbiljno, gospodine predsedniče?" šmrknu sekretarica za trgovinu. "Pre bih pomislila da uopšte nije ozbiljno, ukoliko je traka bila prazna."
     Sve ovo bilo je žuč i pelen za državnog sekretara. Budući da je ekonomija Sjedinjenih Država gurala dobro, sekretarica za trgovinu mogla je sebi da dozvoli da bude drska, čak i prema predsedniku koji se ne bi usudio da je otpusti u izbornoj godini. Državna situacija je, međutim, bila sasvim drugačija, sa katastrofama koje su se svakog meseca, ako ne i svake nedelje, događale negde u svetu. Državni sekretar gucnuo je još malo vode, vodeći ponovo računa da tečnost kružno oblije grlo kako bi sprala virusne čestice u stomak.
     "Zbog toga što je to bio mamac", objasnio je direktor CIA-e sekretarici za trgovinu kao da je ona dete.
     "Barem nije bilo nikakvih spuštenih rampi te možemo da nastavimo mirne savesti. Šta predlažete?" upita predsednik.
     "Rekao sam da im je pozicija i jaka i slaba."
     "Zbog čega je slaba?"
     "Zbog toga što je Laboratorija u Kembridžu neobezbeđena."
     "Nema električne ograde?" upita general.
     "Nikakve."
     "U čemu je onda problem?"
     "Problem je u tome što je pre otprilike tri nedeIje izvršen bombaški napad na Laboratoriju. Neko je pokušao da se dočepa šifre ali nije uspeo u tome. Gotovo da smo sigurni u to."
     "Rusi?" zapitao je predsednik.
     "Ima više mogućnosti. KGB je očito jedna od njih, ali postoje i neki drugi koji mi padaju na pamet. Posle eksplozije, postavljena je straža."
     "Pa šta?" upita general.
     "Straža se sastoji od pripadnika kopnenih trupa, a Vi znate šta to znači bolje nego ja."
     "Šta to znači?" upita sekretarica za trgovinu pre no što je žestoko kihnula.
     "To znači da su obučeni da ubijaju", reče joj državni sekretar žalostivim glasom.
     "Gore od toga", nadoveza se direktor CIA-e, "to znači da je teško ubaciti se u njihove redove. Da su Britanci upotrebili jednu od svojih specijalnih jedinica za obezbeđivanje, situacija ne bi bila toliko teška."
     "A šta je to tako bezbedno u vezi sa specijalnom jedinicom za obezbeđivanje?" upita sekretarica za trgovinu, na šta je direktor CIA-e uputio pogled predsedniku, nadajući se da će ovaj možda izbaciti ovu tupoglavu ženu sa sastanka. Umesto toga predsednik naprosto reče:
     "De, de, to znači da moramo da napredujemo korak po korak. Uz malo finansijskog pritiska ovde, malo diplomatskog pritiska onde i, dabome uz ubacivanje u Kembridž."
     "Gospodine predsedniče, ovo je ozbiljno. Do guše smo u neprilici!" iznenada je zaurlao general s pet zvezdica, bacivši cigaru u luku kroz vazduh takvom veštinom da je meko sletela ravno u korpu za upotrebljeni papir koji je ubrzo počeo da tinja, pa su predsednikovi ljudi morali da ga gase.
     "Ne može se predskazati gde će se ovo završiti", nastavio je general s više popustljivosti no što mu je to samom izgledalo.
     "Da, pa", rekao je predsednik umirujućim glasom koji je toliko mnogo značio u privlačenju glasača, "nadajmo se da će se sve dobro završiti."
     "Sve je dobro što se dobro svrši", rekla je sekretarica za trgovinu glasom koji se sve više pretvarao u oštro kreštanje.
     "Sa tom prehladom trebalo bi da legnete u krevet", reče joj državni sekretar.
     "U krevet - o da", iscerila se sekretarica za trgovinu, nagnavši državnog sekretara da još jednom podesi svoje naočare s metalnim okvirom.









49.
     Na svaku veću kometu koja je postajala predmet pažnje javnog mnjenja, dolazilo je mnogo malih kometa koje su prolazile neopaženo. I kometa X bila bi jedna od potonjih da je put nije naveo sasvim blizu Zemlje i da je slučajno nije primetio jedan japanski astronom. Ovo prvo uočavanje bilo je potom potvrđeno iz opservatorije Tonanzintla u Meksiku i sovjetske opservatorije u pamirskim planinama. Nije, međutim, bilo nikakvih reakcija iz najvećih svetskih astronomskih ustanova koje su sve bile zaokupljene onim što su smatrale da je važniji posao. Čitava Evropa je, osim toga, bila prekrivena teškim oblacima za vreme tih nekoliko kritičnih dana, inače bi zasigurno kometu X videli i mnogi evropski amateri-osmatrači kometa.
     Proteklo je nekih pet nedelja od prolaska komete X kada je zakazan još jedan sastanak Politbiroa s neobičnom tačkom dnevnog reda. Samo za tu tačku na sastanak su bila pozvane dve osobe sa strane: Igor Lobačevski, profesor mikrobiologije na Moskovskom univerzitetu, i Aleksandar Krilov iz Odelenja za vanteritorijalno delovanje KGB-a. Obojica su zauzimali dovoljno visoka mesta u nomenklaturi, pa ipak, nijedan od njih ni u snu nije očekivao da ikad bude pozvan, makar samo i u vezi sa jednom tačkom, na sastanak Politbiroa. Zbog toga su bili razumljivo nervozni pogotovo kada su videli da jedan od članova komiteta ima naviku da iznenada guta ogromne količine vazduha.
     Igor Lobačevski je zaključio da je najbolje i najsigurnije da pripremi pisani koncept svog svedočenja, koje je pročitao potpuno ravnim glasom. Na ovaj način nikada nije mogao da bude optužen, prema zajedničkom mišljenju njegove supruge i njegovom, do koga su došli posle iscrpne diskusije, da podrazumeva, ako već otvoreno ne govori, bilo šta rđavo.
     "Trećeg maja", počeo je on, "neobična bolest pojavila se u gradu Onegi, koji leži na vrhu zaliva Onezskoj u Belom moru, na nekih sto pedeset kilometara jugozapadno od glavnog grada Arhangelska. Neobični simptomi te bolesti najbolje se mogu opisati sledećim navodima iz pera antičkog grčkog pisca Tukidida:

     ...unutrašnja groznica bila je jaka - paćenici nisu mogli da podnesu na sebi ni najlakšu platnenu odeću; vapili su da ostanu nagi, i ni za čim nisu toliko žudeli koliko da se bace u hladnu vodu... Mučila ih je neprestana žeđ, koja se nije dala utažiti, pili oni manje ili više. Nije bilo načina da predahnu, a nesanica ih je mučila dan i noć..."

     Okončavši citat Lobačevski je pogledao oko sebe, a onda je produžio istim jednoličnim glasom:
     "Ja, Igor Lobačevski, pozvan sam od strane Centralnog upravnog komiteta Akademije nauka Sovjetskog Saveza da istražim ovo akutno izbijanje bolesti u gradu Onegi, zato što sam svojevremeno načinio studiju o gari, bolesti sa simptomima sličnim gore navedenim. Gara, ponegde poznata kao groznica svetog Antonija, prouzrokovana je gljivom Chaviceps purpurea koja se povremeno nalazi u pekarskom brašnu, tako da je bolest posledica konzumiranja peciva, obično hleba.
     Sedmog maja, otputovao sam iz Moskve u grad Onegu gde sam zajedno sa tamošnjim lekarima ispitao određen broj ljudi koji su patili od ove bolesti. Iako je na prvi pogled bilo sličnosti sa garom, ispoljile su se i određene protivrečnosti koje su u meni probudile sumnje da je možda u pitanju neka druga bolest. Ukratko, obavljeni su virusološki testovi na swabsu i drugim uzrocima koji su odmah poslati u Moskvu. Tu su drugovi iz Instituta za virusologiju uspešno izolovali novi oblik virusa herpesa. Taj novi oblik dobio je naziv 'Pseudogara' po analogiji s oblikom virusa herpesa poznatog pod imenom 'pseudobesnilo' koji izaziva bolest 'ludog svrabeža' kod stoke.
     Ostaje mi da završim svoje svedočenje u vedrijem tonu", nastavio je Lobačevski istim sivim glasom kao i do tada. "Nasuprot gari koja ostavlja ozbiljne posledice u cirkulaciji, koje mogu na kraju da prouzrokuju gangrene u nogama, nosu i u ušima, ova nova bolest uzima dobroćudan tok, ostavljajući svoje žrtve u ne mnogo lošijem stanju od onog pre bolesti ako se posmatra na duži rok. Tehničke podrobnosti iznete su u prilogu mog izveštaja."
     Čim je Lobačevski jedva primetnim pokretom ruke dao znak da je završio, broj Jedan je zapitao:
     "Ukratko, druže Lobačevski, u kom pogledu je ta bolest bila neobična?"
     "Bila je neobična po snazi napada, po izuzetnosti svojih simptoma i po novom obliku virusa koji ju je izazvao."
     "Da li je bilo lako prepoznati bolest?"
     "Onog trenutka kada je bila opisana, više se nije moglo pogrešiti."
     "Pre nego što zamolim druga Labačevskog da napusti sastanak, zanima me da li ima još pitanja?" nastavio je broj Jedan.
     Zakratko je zavladala tišina koju je posle nekoliko sekundi razbio novi broj Jedanaest, negdašnji broj Dvanaest, koji je postavio pitanje na tako značajan i samouveren način da je bilo očito kako je uveren da će izazvati zabrinutost među članovima rangiranim iznad sebe sve do broja Sedam.
     "Da li je balest bila zarazna?"
     "Ne, koliko su to pasmatrači magli da kažu", odgovorio je Lobačevski, a onda je na jedva primetan mig broja Jedan, napustio prostoriju, s osećanjem da je savladao prepreku bez ikakve štete po sebe.
     "Pozivam sada druga Krilova iz VOK-a, koji će govoriti u svetlosti onoga što ste upravo čuli", najavio je broj Jedan uz isti onaj znak glavom prema Aleksu Krilovu.
     "Dvadeset prvog maja", počeo je Aleks Krilov, "kompjuter u VOK-u, koji je namenjen istraživanju međusobnih odnosa i veza između događaja u svetu..."
     "Kakve prirode?" upao je u reć samouvereni broj Jedanaest.
     "Previše je samouveren. Na putu je da doživi slom a, uz malo sreće, možda čak i propast", reče u sebi broj Pet.
     "Bilo kakve prirode", odgovori Aleks Krilov. "U ovom slučaju sudnosni događaji bila su dva akutna izbijanja bolesti, njena pojava u Onegi, o čemu ste maločas čuli izveštaj, i očigledno sličnog slučaja na Marionskim ostrvima u Južnoindijskom okeanu. Marianska ostrva su pod vlašću Južne Afrike i na njima imamo svog obaveštajca - na bezbednom mestu, iz razumljivih razloga."
     "Da bi nadzirao moguću nuklearnu probu Južne Afrike", upade ražalovani broj Dvanaest prejakim glasom, ne obraćajući se nikom posebno i završavajući svoju hitnu intervenciju gutanjem vazduha što je podsetilo Aleksa Krilova na poslovicu za kojom je tragao po svesti još od kako je zapazio Broja dvanaest na početku sastanka: "Ko ispadne iz kola izgubljen je."
     "Nije bilo nikakvih sumnji u pogledu sličnosti tih bolesti?" upita broj Dva.
     "Opisi su bili dovoljno slični da bi ih kompjuter izdvojio", nastavio je Krilov. "Ali, kada sam se zainteresovao za kompjuterovo otkriće, pobliže sam istražio čitavu stvar. Rezultat je glasio, u meri u kojoj je to moguće reći, da je reč o istoj bolesti na oba mesta. Od tog časa bilo je prirodno započeti traganje za novim izveštajima o istoj stvari širom sveta. Na sreću, cela situacija dobila je status alfa-gotovosti, s obzirom na njene jedinstvene osobitosti."
     "Zbog čega mislite da je tako osobita?" upita broj Jedan iz svoje stolice.
     "Zbog toga što je oba puta izbijala na manje-više izolovanim mestima, međusobno veoma udaljenim. Onega se nalazi na šezdeset četvrtom stepenu severne geografske širine, a Marionska ostrva na četrdeset sedmom stepenu južne geografske širine. Pa ipak, oba mesta imaju bezmalo istu geografsku dužinu. Izgleda čudno, ista neobična bolest."
     "Nastavite", promumla broj Dva.
     "Bolest koju je drug Lobačevski opisao kao sličnu 'ludom svrabežu' veama je uočljiva: ljudi ječe, stenju i odbacuju odeću", nastavio je Krilov. "Pomislio sam da će, ukoliko se još negde pojavila, svakako biti propraćena javnim komentarima. Stoga je moje malo Odeljenje izdalo jedan alfa-zahtev našim agentima širom sveta da nam pribave informacije o pojavama te bolesti. Da skratim dugu priču, otkrili smo još samo dva izbijanja ove bolesti i to na mestima koja su takođe krajnje neobično locirana u udaljenim predelima, baš kao i u slučaju prva dva izbijanja. Treći uzveštaj je pristigao sa špica na krajnjem istočnom delu Salomonskih ostrva u Tihom okeanu, a četvrti sa ostrva Galapagosa, preko puta obale Južne Amerike, takođe u Pacifiku."
     "Ukoliko ta bolest ne pričinjava nikakvu štetu, zbog čega se bakćemo s njom?" upita broj Dvanaest koji je gutao vazduh proizvadeći zvuk ne mnogo različit od podrigivanja.
     "Zato što zvuči kao idealan oblik biološkog rata, druže, koji bi mogao da nagna čitave armije da odbace oružje i uniforme", odgovori Krilov, na nezadovoljstvo broja Deset kome bi veoma dobro došlo da odbrani svoj položaj ugrožen nadimanjem broja Jedanaest, uz pomoć ovakvog očigledno razumnog odgovora.
     "Nastavite", promumla broj Dva.
     "Odista zanimljiva stvar u vezi s trećim i četvrtim izbijanjem sastoji se u tome što su se dagodila u neposrednoj blizini, na istoj paraleli geografske širine. Prva dva su bila na istoj liniji geografske dužine, a druga dva na istoj liniji geografske širine."
     Od Krilova je zatim zatraženo da objasni ove neobične okolnosti na šta je on pozvao jednog pomoćnika da mu donese veliki paket koji je stavio na sto ispred sebe. Kada ga je raspakovao ispred broja Jedan ispostavilo se da je reč o plavom plastičnom globusu na čijoj su površini kontinenti i okeani Zemlje bili naznačeni u obrisima. Lopta je sadržala električnu bateriju i drugu opremu, a kada je Krilov pritisnuo prekidač malog radio-predajnika, koji se nalazio u njegovom džepu, na površini globusa upalila su se četiri svetla.
     "Ovo su mesta gde je izbila bolest, jedno u našem dalekom severnom gradu Onegi, a ostala na dalekim ostrvima. Kada sam obeležio sva ta četiri mesta na geografskom globusu, kao što možete videti ovde, bio sam zapanjen činjenicom pravilnosti njihovog rasporeda. U početku sam bio pomalo zbunjen onim šta su oči pokušavale da mi kažu, ali onda sam u trenutnom blesku shvatio da bismo kada bi ta četiri mesta bila povezana linijama koje prolaze kroz Zemlju, dobili geometrijsku figuru tetraedra."
     Rekavši ovo, Krilov je okrenuo drugi prekidač na šta je unutar globusa zasvetlelo šest linija koje su povezivale tačke na površini. Sada kada je raspored bio na praktičan način pokazan, tako uobličena pravilnost tetraedra bila je trenutno vidljiva svakom oku.
     Začuo se glasan žagor oko stola, a braj Dva je pretočio zajedničko osećanje u reči, kao i obično:
     "Ovo mora da je urađeno smišljeno, druže predsedniče."
     Veoma smelo, Aleks Krilov je razbio težak muk, rekavši:
     "U tom pravcu su se kretala i naša razmišljanja, druže predsedniče. Stoga smo dali tačne položaje mesta na kojima se bolest pojavila našim matematičkim savetnicima, zahtevajući da odrede u kojoj meri četiri mesta odgavaraju najvišim tačkama nekog idealnog tetraedra. Izvestili su nas da bi, s obzirom na nepravilnosti u oblicima kopnenih masa Zemlje i nemogućnosti da se okeanska ostrva postave u red, bilo teško pronaći četiri toliko udaljena lokaliteta koja oblikuju pravilniji tetraedar od ovog."
     "Zbog čega sam smatrao da je važno da se čitava stvar iznese pred ovaj Komitet", umešao se se kiroliki broj Tri, trudeći se sada da za sebe pokupi kajmak zasluge za Krilovljevo otkriće. Pošto je njegov podređeni Krilov prethadno probudio opštu pažnju, Broj Tri nastavi:
     "Znamo da je izbijanje bolesti plod smišljene akcije i po vremenu njenog pojavljivanja, budući da su se sva dogodila gotovo istovremeno, s vremenskim razlikama u okviru jednog sata."
     "Ali na koji način su Amerikanci mogli da izvedu takvu stvar?" upita broj Pet.
     "Uz pomoć podmornica. Primećujete, drugovi", odgovario je broj Tri, "da je svaki od četiri lokaliteta, pa čak i naš grad Onega, lako pristupačan s mora. Imamo brižljivo proveren izveštaj o nekoj vrsti vatrene lopte koja je viđena iznad grada Onege, vrlo rano onog jutra, i o sličnoj vatrenoj lopti viđenoj iznad Marionskih ostrva u isto vreme istog dana. Nameće se pomisao da su Amerikanci izazvali eksplozije oružja s biološkim nabojem istovrememo nad svakim od četiri mesta."
     "Ali zbog čega bi oni to radili?" upita broj Jedan glasom koji je odavao zbunjenost, toliko ljudskim po svom tonu da je zbog njega gotovo zasluživao da bude nagrađen pravim imenom. "Mogu da razumem", nastavi on, "da Amerikanci s razlogom proveravaju neko svoje sredstvo na našem gradu; možda, čak, i kao upozorenje Južnoj Africi u vezi s Marionskim ostrvima; pa čak i kao neku vrstu neslaganja s Francuzima zbog toga što probaju nuklearno oružje u Južnom Pacifiku. Ali zbog čega ostrva Galapagosa i otkud taj neobični raspored?" Broj Jedan pokaza prstom na svetleći tetraedar na stolu ispred sebe.
     "Mogli bismo da pretpostavimo da Amerikanci izvode naku vrstu šale", odgovori broj Tri uz sleganje ramenima.
     "Amerikanci ne prave šale. Oni nemaju smisla za humor", izjavio je broj Dva sumornim glasom.
     "U tom slučaju, drug Krilov raspolaže jednom alternativnom teorijom koja će Vas možda više zadovoljiti", odgovori broj Tri.
     "Izvolite, druže Krilov", dade mu reč broj Jedan.
     "Pa, stvar je jednostavna, druže predsedniče. Vreme u kome je došlo do izbijanja bolesti podudara se s trenutkom kada je naša astronomska opservatorija u Panarskim planinama primetila kometu X kako prolazi blizu Zemlje. Koincidencija je upečatljiva."
     "Ali takvo gledište podrazumevalo bi inteligentnu i hotimičnu akciju te komete", primetio je broj Dva.
     "Da, druže, bi, no nije li to upravo ono što Englezi neprestano tvrde?"
     Za stolom je zavladala duboka tišina u kojoj je Aleks Krilov bojažljivo gajio nadu da je možda upravo sada odigrao drugu veliku partiju svog života. Konačno je broj Jedan rešio da zaključi ovu tačku dnevnog reda jednom prigodnom rečenicom:
     "Sposobnost da se ljudska bića napadnu ludim svrabežom", rekao je on, "na bilo kom određenom mestu na Zemlji, zahteva strahotnu i sudbonosnu moć o kojoj svi mi treba pažljivo da razmislimo."









50.
     Čovek s licem koje bi neka neljubazna osoba opisala kao zreo paradajz ušao je u sobu.
     "Ah, Džejmsborou, konačno ste stigli", reče ser Artur. Ventilator sa širokim lopaticama nemilosrdno se okretao na tavanici iznad njihovih glava.
     "Mislio sam da je i Smitfild trebalo da dođe", primeti Džon Džejmsborou.
     "Do sada sam bio pošteđen te napasti", napravio je grimasu ser Artur. "Pa, o čemu imate da izvestite, Džejmsborou?"
     "O teškom transatlantskom pritisku, ser Arture."
     "Zbag one stvarčice u Kembridžu?"
     "Da, ser Arture."
     "Da li Vašington nudi bilo kakav Quid pro quo? Znate, Džejmsbarou, kada sam bio u Haraou, jednom sam napisao quo pro quid u jednom eseju. Dobio sam strašnu grdnju zbog toga. Ah, ha! Mislio sam da je to prilično duhovito."
     "Odviše tanano za njih", klimnuo je glavom Džejmsborou sa svojim zapanjujuće crvenim licem poluskrivenim u senci velike tropske biljke nalik na paprat koja je neprekidno pretila da će se osloboditi ogromne saksije u kojoj je bila zarobljena.
     "Prema mišljenju naših špijuna u Vašingtonu, ulozi bi mogli biti visoki. Ima nagoveštaja mogućih smanjenja kontingenata oružja za Južnu Ameriku."
     "Šta bi se prokleto dobro uklopilo sa planovima predsednika vlade, Džejmsborou."
     "Tačno, ser Arture. To bi odista bilo kao perce na našoj kapi."
     Začulo se ovlašno kucanje na vratima a potom je, bez čekanja na ser Arturov poziv, ušao jedan mršav čovek, nešto niži od srednjeg rasta, u odelu koje je bilo u jadnom stanju. Utisku odrpanosti doprinosila je i cigareta koja je visila obešena u levom uglu njegovih poluotvorenih usana. Bio je to Smitfild koji liči na leš, čak i više nego obično, pomisli Džejmsborou. Kako je takav čovek osigurao mesto u Ministarstvu inostranih poslova bila je večita tajna, kako su u Vajtholu cinici govorili da je Smitfild, u stvari, nisko plasiran na listi neobičnih slučajeva Ministarstva spoljnih poslova - u pitanju je bilo samo to da su drugi bili bolje kamuflirani. Zbog toga što Smitfild nije paradirao kamufliran nekakvim sjajnim perjem, neizbežno je bio dodeljen Odseku za neobične aktivnosti kojim je rukavodio ser Artur, bivši student Oksforda i nekadašnji predsednik džokej-kluba u Randžipuru. Bože pomozi Engleskoj, voleo je da kaže Smitfild, znajući da ne postoji ni najmanja mogućnost da ga se ser Artur otarasi iz prostog razloga što ga niko drugi ne bi hteo. Pored toga, Smitfild je znao da spada u žilave, dugovečne tipove, to jest da će lako da dočeka dan kada će ser Artur biti spakovan, kao uostalom i Džejmsborou koji je, po svemu sudeći, mogao da eksplodira svakog trenutka.
     "Napravila se krvava zbrka", reče sumornim glasom Smitfild, utonovši u stolicu koju je izabrao tako da bude što je moguće više udaljen od onog čudovišta s izgledom paprati.
     "Na koju tačno zbrku misliš, Smitfilde?" upita ser Artur.
     "Pokušajte sami da se uvučete u tu Laboratoriju u Kembridžu, pa ćete ubrzo shvatiti o čemu Vam govorim."
     "A šta si ti tamo otkrio?"
     "Da može da ti sleti glava s ramena dok trepneš."
     "Da li je eksplodirala još koja bomba?" lanu Džejmsborou prekršivši pravalo da Smitfildu ne postavlja nikakva pitanja.
     "Ne, na tvoju glavu nije. Uveli su SAS u igru."
     "Bože blagi", uzviknu Džejmsborou iznenađeno, "mora da su oni to ozbiljno shvatili."
     "Neki ljudi odista shvataju stvari uzbiljno premda se to ne bi moglo reći za ljude koji se ovde motaju", odgovari Smitfild.
     "Dovoljno je limuna u piću", prekimuo je ovu diskusiju ser Artur. "Po čijem je naređenju pozvan SAS?" upita zatim.
     "Predsednvka vlade. Što i nije neki veliki zaključak, zar ne? Lako pitanje za školski razred budućih negovateljica."
     "Rekao sam da je dovoljno linuna u piću, Smitfilde", ponovi ser Artur.
     "Sve je to izvršeno pod pritiskom. Kao da je predsednik vlade skrenuo. Shvatate", uzvrati Smitfild.
     "I to je zakuvalo čorbu, zar ne?" reče Džon Džejmsborou zamišljeno.
     "Zašto bi to tako bilo, Džejmsborou?"
     "Da bi stvar izgledala značajnija. Povećava quo pra quid, ser Arture."
     "Oh, shvatam šta hoćeš da kažeš. Da, ha, ha! Baš tako, Jupitera mu! Ima li još kakvog napretka, Smitfilde?"
     "Jedan korak napred, dva koraka unazad. Ukoliko to zovete napretkom. Policija je bila saradnički raspoložena i sada znamo ko je prouzrokovao eksploziju u Kembridžu."
     Smitfild je zastao da bi pripalio novu cigaretu što je potrajalo nešto duže.
     "Čekam", reče napakon ser Artur. "Rusi, pretpostavljam", upitao je.
     "Rusi ne shvataju ovu stvar ozbiljno. Još ne, u svakom slučaju. Njihovi agenti kruže, dakako, unaokolo, ali oni ionako svuda kruže. Izgleda da Rusi imaju više agenata od čitavog ostalog čovečanstva zajedno. No to nisu bili oni. Pokušajte još jednom."
     "Iz onoga što sam čuo jasno je da su Amerikanci veoma zainteresovani."
     "Jenkiji bi možda posegli za tako grubim sredstvima negde daleko od prometnih mesta, recimo u Panami ili Timbuktu, ali ne bi u Kembridžu, jer bi mediji mogli da razbucaju stvar što bi spustilo zavese reizbora onima koji se nadaju. Jenkiji će očigledno nasrnuti na funtu kao što to uvek i čine. Stoga, ako ste skloni da razmišljate o svom porodičnom imetku, sada znate šta Vam je činiti", izneo je predlog Smitfild lenjo ispustivši dva zasebna tanka mlaza dima kroz nozdrve.
     "Pa, ko nam onda preostaje?"
     "Preostaje nam jedan preprodavac. Onaj koji prodaje svoju robu po najvišoj ceni. Da li Vam to razbuktava maštu?"
     "Zar već nisam rekao..."
     "Manje limuna u piće. Problem je u tome što imam čir na želucu."
     "Čudi me to", upade Džejmsborou.
     "Ne sekiraj se za mene", iscerio se Smitfild sarkastično. "Rođen sam s njim."
     "Znamo li ko je taj preprodavac?"
     "Ne, mi ne znamo, ali ja znam", odgovari Smitfild. "Gadan tip. Deluje iz Švajcarske, kao i većina njih..."
     Smitfild je zastao pošto se ser Artur izenada zagledao naviše, otvorenih usta. Za trenutak Smitfild je pomislio da je posredi srčani udar, a onda je primetio da je ventilator sa širokim lopaticama prestao da se okreće.
     "Do đavola!" uzviknuo je ser Artur. "Došlo je do kuršlusa."
     U tom trenutlsu začulo se odlučno kucanje na vratima. Na ser Arturov poziv vrata se otvoriše i uđe jedna devojka koju bi neki nemaran pasmatrač mogao greškom da zameni za Frensis Haroldsen. Položila je neke papire ispred ser Artura, rekavši:
     "Ovo je upravo stiglo."
     "Hvala Vam gospođice... er. Znate, mislim da Vas nikad nisam video ovde."
     "I niste, ser Arture. Ja sam nova. Ime mi je Misi. Misi Kuk."
     "Pa, hvala Vam, Misi. Ah-a!"
     Čim se devojka povukla, ser Artur je nastavio.
     "Znate, ova devojka me podseća na nekog", reče Smitfild više sebi nego drugima, zureći u ventilator koji je sada mirovao.
     "Razmišljao sam, Smitfilde, da ne bi bilo loše ako bismo ubacili ove ljude u Kembridž", zaključio je ser Artur uz ono što se moglo protumačiti kao valjano zaslužen osmeh.









51.
     Učesnici nadmetanja bili su dobrano umotani u toplu odeću, zbog toga što je klizalište za kuglanje na ledu pokraj hotela Derbi u Davosu, Švajcarska, već u ranom papodnevu ležalo u senkama februarskog dana. Sve je izgledalo prilično nevino, što je najvećim delom i odgovaralo istini. Kad god bi neko zamahnuo i otisnuo klizajući kamen preko očišćenog dela uglačanog leda, neko drugi bi pojurio naporedo s kamenom polirajući led ispred njega malom mekom metlom i nastojeći da usmeri udarac na pravo mesto.
     Takmičari su bili raznih nacionalnosti, te je igra bila propraćena uzvikivanjem jednosložnih reči na mnogo jezika. Zbog hladnoće, takmičenje je potrajalo nešto duže od jednog sata. Kada se konačno završilo, učesnici se raštrkaše uputivši se ka mestima obasjanim suncem, dokazujući da cela postavka nije imala neposrednu zlu svrhu. Dva zdepasta muškarca pešice dođoše u obližnji hotel Derbi gde jedan od njih kratko reče recepcionerki:
     "Kao i obično, Fraulein."
     Dva muškarca ušla su u omanji lift koji ih je povezao do drugog sprata gde su ubrzo poskidali gornje delove odeće u apartmanu koji je spadao među veće u ovom hotelu. Začulo se kucanje na vratima. Bila je to konobarica s poslužavnikom na kome su se nalazile dve čaše gluweina.
     Napolju su počela da se pale svetla Davosa. Skijaši su se vraćali sa gornjih padina. Mogli su se videti u glavnoj ulici, sa skijama preko ramena, kako krajnje nezgrapno hodaju u svojim nepropustivim cipelama. Iza opštinske zgrade, konji s ukrašenim repovima koji su vukli saonice sa praporcima vraćali su se s popodnevnih izleta kroz šume i obližnje doline gde su stalno otvorene planinske krčme primale nepresušnu bujicu posetilaca što se svake godine u zimu slivala u Davos.
     Tu i tamo bilo je naoružanih policajaca s krznenim kapama i velikim krznenim bundama koji nisu imali pojma o tome šta se dagađa u hotelu Derbi, kao što ni prijazni vlasnik hotela nije imao pojma šta se događa, jednako kao ni konabarica koja je upravo odnela dve čaše crvenog gluweina u jedan od najvećih hotelskih apartmana. Dok su na klizalištu za kuglanje ova dva muškarca, koja su sada srkutala gluwein, izgledali zdepasto na sličan način, sada, kada su skinuli gornje delove odeće, pokazalo se da je jedan odista bio zdepast, s ogromnim prsima, dok je kod drugog ta zdepastost bila čista varka. Ovaj drugi je zapravo bio sasvim vitak, srednje visine, kratko ošišane sede kose, nekog neobičnog ptičjeg držanja, tako da se činilo da će svakog trenutka da poleti. Bio je to Bolton, profesor geostrofike s Kembridža.
     Čim je čovek s velikim prsima skinuo svoju vunenu kapu postalo je očito da je posredi krajnje neobična prilika. Utisak je bio veoma pojačan spojem prodorno plavih očiju, lica boje bakra i ćelave lobanje. Normalno je bilo očekivati da čoveka s velikim prsima sretnete negde na gornjim snežnim padinama, gde bi spust neminovno vozio brzo kao metak, pošto je prethodno svestrano sagledao i odmerio nagibe kosina - mera opreza koju je nastojao brižljivo da sakrije od svojih poznanika, a još više od svojih pretpostavljenih.
     No, oko se neizbežno zaustavljalo na obliku njegove lobanje, koji bi studenti antropologije smesta okarakterisali kao neandertalski, pod čime stručnjaci podrazumevaju veliku i boksersku, a ne primitivnu lobanju. Ovo je pitanje o kome se može napisati čitava rasprava, ali koje se ponajbolje može shvatiti posmatranjem skulptora dok radi sa glinom. Oko 125 kilograma gline troši se na statuu čoveka u normalnoj veličini, a od prvih sto kilograma može da se napravi tek nešto više od trupa, glave i četiri uda koji bi isto tako mogli da pripadaju medvedu uspravljenom na dve noge. Sledećih 20 kilagrama gline odlazi na postavljanje statue u stav uspravljenog čoveka, ali to još može biti samo homo erectus od pre milion godina baš kao i moderan čovek. Tek kada se poslednje kilo ili dva gline upotrebi za brižljivije oblikovanje lica pred vama se pojavljuje ovovremeni čovek. Tada dolazi na red pitanje: koju određenu osobu statua predstavlja, a odgovor na ovo intimno i tanano pitanje može se videti u ovaploćavanju tek s poslednjim gramima upotrebljene gline, pa čak i s poslednjim najsitnijim nanošenjima materijala. Doista, da su naučnici u prošlosti hteli da se pomuče posmatrajući skulptore na radu, videli bi kako se proces evolucije sisara odvija pred njihovim očima Ali, u tom slučaju, evolucija bi bila očita trivijalnost, a ne nešto što bi lako obmanljivoj javnosti moglo da se proturi kao veliko i duboko otkriče. Da je javnost prozrela ovu prevaru, pre bi skulptorima nego naučnicima bilo dozvoljeno da duboko zavuku ruku u javni džep i svet bi tada bio prepun statua i fontana, umesto nuklearnih bojevih glava oko kojih supersile upravo pregovaraju u Ženevi, na samo 300 kilometara od hotela Derbi, ili uopšte ne pregovaraju što je, takođe, sasvim moguće.
     Stoga valja razumeti da neandertalska lobanja Kaufmana Sv. Džona nije podrazumevala ništa primitivno. Ako je normalno da lobanja iznad ušiju bude jajolika, labanja Kaufmana Sv. Džona kao da je težila da se razbukta iznad ušiju, sudbinski mu određujući važnu ulogu koju će odigrati u stvarima čovečanstva, ulogu koja je, kako se ispostavilo, daleko nadmašivala uloge pregovarača u obližnjoj Ženevi.
     Za one koji nemaju strpljenja da se bave ovakvim metričkim analizama lobanje Kaufmana Sv. Džona dodajmo da su mu zubi bili veliki, beli i jaki, a činjenica da su bili sasvim ravnomerni odmah je pokazivala da je posredi nešto neobično, jer naprosto nije bilo mesta da tako veliki zubi budu tako ravnomerno raspoređeni i smešteni unutar normalne lobanje.
     "Ali Kaufmane, ja jesam dobavio trake", reče Bolton pijuckajući gluwein. "Jesi li siguran da ih tvoji ljudi nisu greškom obrisali?"
     "Naravno da sam siguran, prijatelju moj. Imale su ono što se naziva zaštitno električno kolo."
     "Ali ja sam ih dobavio", nije odustajao Bolton. "Držao sam se pogodbe, Kaufmane."
     "Dobavio ih jesi, ali su beskorisne. Stoga ne možeš da očekuješ ispunjenje pogodbe."
     "Ne shvatam sasvim zbog čega. Ali, ako ti tako kažeš, pretpostavljam..."
     "To je mudro. Pričekaćeš da se moj alternativni plan ostvari. Shvataš li šta se zahteva? Biće potrebna određena doza genijalnosti da se ispravi tvoja greška."
     Englez bi opisao naglasak Kaufmana Sv. Džona kao nemački, Nemac bi ga držao za mađarski, a Mađar bi ponajpre rekao da je ili bugarski ili sa Prippet Marshes. Ponovo se začulo kucanje na vratima, a odmah potom se pojavi ona ista konobarica s poslužavnikom i još dve čaše kuvanog gluweina, s tim što su čaše ovaj put bile visoke i vitke. Kada je konabarica izašla, Kaufman Sv. Džon podiže jednu čašu i reče, uz blag osmeh kojim je široko pakazao zube:
     "Tako. Do dna."
     Potom je iskapio čašu na dušak ostavivši Boltona u nedoumici da li da učini isto. Kaufman Sv. Džon je stajao osmehujući se, pokazujuči svoje krupne savršeno poređane zube. A onda, pošto je neko vreme miroljubivo klimao glavom, iznenada je uzviknuo "Dosta", i žurno ispratio Boltona iz svoje sobe.
     Sa prozora se pružao pogled na snegom i ledom okovanu stazu koja je vodila od glavne ulice sela da hotela Derbi. Kaufman Sv. Džon stajao je pored prozora svog apartmana gledajući kako Bolton tetura stazom, budući da ga je gluwein u dodiru s hladnim poslepodnevnim vazduhom propisno uzdrmao. Predstojalo mu je mukotrpno klizajuće hodanje do hotela 'Pošta' na drugom kraju grada, u kome je odseo, s dobrim izgledima za padanje uz put. Možda i za ozbiljan pad s lomom noge? U tom slučaju Bolton više ne bi bio od koristi. U tom slučaju Bolton ne bi živ napustio Davos. Obična injekcija bila bi dovoljna, savršeno sredstvo protiv bolova, pomisli Kaufman osmehujući se sam sebi.
     Začu se jače kucanje na vratima. Bila je to jedna devojka snažnog izgleda koja je na sebi imala odeću za izlazak.
     "Ah, stigla si, draga moja", promrmlja Kaufman Sv. Džon prihvatajući devojčin kaput. Zlatasti ten njenog lica govorio je o gornjim snežnim padinama i spustevima kroz šume u nižem pojasu. Kaufman Sv. Džon nastavio je da ispušta kliktave zvuke i postavlja beznačajna pitanja. A onda je, u trenu, kao da je neki prekidač bio okrenut, načinio trzaj palcem u pravcu spavaće sobe. Kako je devojka za momenat oklevala on joj munjevito udari žestok šamar posred lica. Kao što je Smitfild iz Ministarstva spoljnih poslova rekao, bio je to gadan tip i za Boltona, profesora geostrofike s Kembridža, mnogo bi bolje bilo da ga nikad nije sreo. Kao što je Kaufman Sv. Džon imao plan za devojku koja je sada požurila u sobu da se skine što brže može, ne bi li izbegla ozbiljnije batine, tako je imao i plan za Boltona - prvi je bio očigledan, a drugi ne sasvim očigledan.









52.
     Posle tri dana na svom novom radnom mestu predsednika CERC-a, Isak Njutn je otkrio kako da se snađe u okolini Svindona, barem toliko da je mogao uspešno da dopre do avenije Severne zvezde. Naučio je čak da prepozna Oazu kada bi je ugledao, kao i da doveze svoja kola na parkiralište ispred neobične zgrade koja je po svojim arhitektonskim osobenostima podsećala na drevnu Mesopotamiju, a predstavljala je sedište štaba CERC-a. Još se, međutim, nije bio navikao na luksuzni tepih u predsedničkoj kancelariji u koji su noge tonule i po nekoliko centimetara. Niti je još mogao da shvati mistično značenje koje je postavljanje tepiha imalo za svest Državne službe, kao ni beskonačno jato sekretarica i kurira koji su se neprestano rojili u zgradi svarajući utisak da je u pitanju mravinjak, mesopotamijski mravinjak.
     Pomišljao je da dovede gaspođicu Ganter, svoju sekretaricu iz kevendiške Laboratorije, ali je odustao od te ideje prisetivši se da je još ranije shvatio kako bi ta namrgođena Škotlanđanka najverovatnije bila duboko nesrećna u ovakvom udruženju pisarskih radnika. Takođe je ubedio Frensis Margaret da je za njega najbolje da dođe sam, budući da će mu kao usamljenom kukcu biti lakše da se zarije u CERC-ovu drvenariju. Pored toga, pokazalo se da je master Trinitija čovek od reči - obezbedio je stipendiju Koledža za Frensis Margaret, tako da je sada sa velikom kapuljačam mogla i u jedan po ponoći da pređe iz predvorja kapele u kloster kad god bi master i njegovi sadruzi u svojoj kolektivnoj svesti odlučili da paradiraju sa zvonom, knjigom i svećom.
     Ozbiljno govoreći, ovo je bio prvi put da je Isak Njutn u svom radnom veku proveo i jedan jedini dan u nekoj ustanovi koja nije ni na koji način bila posvećena nekom obliku stvarne naučničke delatnosti. Do sada je osoblje s kojim je radio uvek bilo zauzeto u istraživačkim laboratorijama ili je jurilo na predavanja i demonstracije studentima; nikada nije imao prilike da vidi ovoliko mnogo ljudi koji su, zapravo, činili jedan sekretarijat zaokupljen drljanjem pisaljki po papiru. Bilo je to neobjašnjivo svojstvo ove zgrade u mesapotamskom stilu koje mu je upalo u oči odmah po dolasku. Svako je ovde bio ili kurir ili daktilograf, ili telefonist, ili onaj kome je telefonirano, ili čitač, ili pisac administrativnih akata. Ideja da se sudbina nauke jedne zemlje može uspešno planirati i kontrolisati s ovakvog mesta bila je, prema mišljenju Isaka Njutna, ludačka. Žito nije raslo na grahoricama, niti grožđe na vrbi.
     Počeo je s proveravanjem finansijskih izveštaja CERC-a u obliku u kome su bili predstavljani javnosti u poslednjih deset godina. Imajući na umu preteranu brižljivost u pogledu detalja kakvu je CERC zahtevao od univerziteta kojima je odobravao sredstva za istraživanja, nedostatnost podataka koje je CERC nudio u svojim izveštajima izgledala je Isaku Njutnu kao vrhunac birokratske drskosti. Dalo se jasno videti da je takozvani Komitet za javne izdatke bio tek nešto malo više od fasade, pas čuvar bez zuba, i da su stvarne pojedinosti javnih troškova za nauku bili izvan kontrole i znanja odgovornog vladinog ministarstva. Možda su Džona Džoslina Skabija u Kembridžu smatrali starom praljom, ali ono što je bilo potrebno Vajtholu, shvatio je Isak Njutn s kiselim osmehom, bio je pun voz Džona Džoslina Skabija. Nije čudo što je Univerzitet preživeo, dok su vlade dolazile i odlazile s malo stranica u istoriji koje bi zabeležile njihovo trajanje.
     Pojedinosti, međutim, nisu bile neophodne da bi se videlo kako je 300 miliona funti, koje su CERC-u doticale iz javnog džepa, oticale trima glavnim kanalima. Prvo, putem članarine za međunarodne organizacije poput EVNI-a u Ženevi, gde je i sam Isak Njutn bio zaposlen; drugo, kroz dodelu sredstava univerzitetima za istraživanja; i treće, za CERC-ove vlastite istraživačke projekte koje su preduzimali širom zemlje, na različitim mestima kao što su Saseks, Berkšajr, Lankašajr i Laden. U slučaju prvog kanala, vlada je jednostavno koristiia CERC kao svog finansijskog posrednika, pri čemu CERC nije imao nikakvu značajniju kontrolu nad odgovarajućim aktivnostima, budući da su ona bila određena međunarodnim sporazumima. Zbog toga što je Savet propustio da uspostavi kontrolu nad prvim kanalom, vladajući sloj u CERC-u bio je, opšte uzevši, srećan da vidi kako se izdaci za međunarodnu saradnju smanjuju, uzimajući u obzir da se taj novac mogao prebaciti u drugi i treći kanal nad kojima je CERC zaista uspeo da uspostavi bezmalo potpunu kontrolu.
     Raspored izvora dotacija univerzitetima i povratni budžeti projekata samog Saveta predstavljali su otvoren skandal tokom više od jedne decenije i to je bio jasan dokaz malodušnosti u koju je zapala britanska nauka, a da ništa nije moglo da se popravi na tom planu. Kada je sadašnji sistem istraživačkih saveta bio ustanovljen polovinom šezdesetih godina, CERC-u je dato pravo da usmerava Savet na podsticanje istraživanja na univerzitetima. Kao dodatak ovoj prevashodnoj dužnosti od Saveta je, takođe, zahtevano da preuzme veći broj do tada nepovezanih vladinih istraživačkih projekata, dodatak koji je došao gotovo kao naknadna misao, bez ikakvog nagoveštaja da bi ta klauzula mogla da ide nauštrb podrške koju je CERC trebalo da pruža univerzitetima; ništa nije bilo dalje od svesti tadašnjih planera nego mogućnost da će dotok sredstava univerzitetima biti skrenut u blagajne tih pridodatih projekata. Trajni uzroci ovog izopačavanja prvobitne namere počivali su u snažnoj sindikalnoj aktivnosti realizatora tih projekata, koju više uzastopnih predsednika CERC-a nije htelo ili nije bilo u stanju da ograniči, kao i u očitoj činjenici da su državni službenici u glavnom štabu CERC-a bili ptice potpuno istog perja kao i oni koji su bili zaposleni na realizaciji projekata, dakle, iz istog jata.
     Da bi ionako loša situacija postala još gora, moral naučnika na univerzitetima bio je podvrgnut sve većem pritisku pomoću sredstava koja su za CERC-ovu administraciju bila isto tako prirodna kao i disanje: unapređivanje inferiornih i nekompetentnih naučnika na položaje s kojih su procenjivali rad superiornijih od sebe, kao i ohrabrivanje najgorih među univerzitetima da o sebi misle kao o jednakim najboljim, uz večito prisustvo jednog ili dvojice miljenika kojima je bilo dopušteno da zagrabe u fondove - ili ono što je ostalo od fondova, pošto bi CERC-ovi vlastiti projekti utažili žeđ.
     Nekad ponositi brod britanske fizike već je bio tri-četvrtine potopljen kada je Isak Njutn došao iz EVNI-ja u kevendišku Laboratoriju. Izazivanjem kratkog spoja u CERC-u uz pomoć Odbora za Halejevu kometu i zahvaljujući uspehu Odbora u uspostavljanju veze s Halejevom kometom, postignuto je ponešto u odbacivanju balasta i ispravljanju broda. Ali činilo se da je i to malo sada bilo izgubljeno, razmišljao je Isak Njutn, dok je uzimao akten-tašnu sa sedišta svojih kola spremajući se da pešice pređe pedesetak metara do zgrade CERC-a. Predsednik vlade i ministar, grešili su misleći da će njegovim imenovanjem za predsednika Savet moći da se vrati na pravi put. Bila je to greška duboko uvrežena u čitav britanski sistem, greška koju je sam sistem zapravo podsticao kao sredstvo produžavanja svog opstanka, tako da su se pokušaji reforme gotovo uvek završavali povećanjem zloupotrebe koju je trebalo da uklone. Bilo bi to isto kao kad bi neko hteo da reformiše korov koji je pustio duboke korene u tlu, mrzovoljno je pomislio Isak Njutn dok se približavao onom mesopotamskom zdanju. Jedina upešna stvar koja se s korovom mogla učiiti bila je da se on iskoreni. Potpuno. Ukoliko zaostanu jedan ili dva stručka postojećeg osoblja, on će se ponovo raširiti i postati jednako gadan kao i pre. Ova prosta istina poslednji put je shvaćena za vlade Henrija VIII. Da bi se na odgovarajući način postupilo sa CERC-om bili su gotrebni dželati sa crnim maskama, sekirama i zavrtnjima za prste.
     Bilo kako bilo, on je morao da se uhvati ukoštac s datom situacijom: ako ne potpuno ono, bar, delimično. Kad god bi neka ličnost visokog ugleda bila protiv svoje volje nagovorena da prihvati neko imenovanje, uvek je bilo moguće zahtevati stvaranje početnih uslova za rad - doduše samo jednog ili dva uslova, ne i cele gomile. No, to je moralo da se učini ranije, a ne tek pošto se imenovanje potvrdi. Stoga je Isak Njutn probdeo mnoge noći razmišljajući o tim uslovima. Hteo je da sve stavi na papir ali kako bi se sve što je on želeo svelo na vešanje, davljenje ali zatočenje CERC-a (što, prema mišljenju medija i komentatora kakav je bio Alan Bristou iz Nejčera, političari nikad ne bi odobrili), Isak Njutn je stao da svodi svoju listu. Konačno ju je skresao na samo dva uslova s kojima su predsednik vlade i ministar bili saglasni. To su bili ti aduti u njegovom džepu koji su ga tešili dok je ulazio u CERC-ovu zgradu na svoje prvo suočenje s vladajućom klikom u Savetu.









53.
     Prisećajuči se iskustva s MSNU, Isaku Njutnu je prošlo kroz glavu kako mu je prešlo u naviku da prisustvuje sastancama bez ijednog prijateljskog lica oko sebe. Ovde su bile glavešine pet glavnih odseka Saveta, pojačane za ovu priliku operativnim šefovima svih sedam Savetovih vlastitih istraživačkih projekata, što je, uključujući Isaka Njutna, činilo ukupno trinaest ljudi. Za nekog je to bio nesrećan broj, pade mu na um kad je potapšao jedan od blokova s dugačkim tabacima papira za pisanje koje je sekretarijat paređao po stolu pred sam sastanak. Uprkos vladinom zagovaranju ideje o podsticanju istraživanja na univerzitetima, nijedna osoba s bilo kog univerziteta nije bila pozvana na ovaj skup, koji su sazvali stalni službenici Saveta a ne Isak Njutn.
     Blok s tabacima dao mu je ideju. Pretvarajući se da želi što pre da otvori sastanak, Isak Njutn je na bloku nacrtao sto, obeleživši položaje prisutnih pojedinaca. Zatim je krenuo oko stola i redom upitao svakog za ime i način na koji se ono piše. Niko nije mogao da mu uzme za zlo ovaj indiskretni postupak, jer je kao novi predsednik imao sva prava da upozna sastav skupa - makar to ličilo i na pedanteriju, budući da su mu već svi formalno bili predstavljeni, s izuzetkom dve devojke i jednog mladića s riđom bradom koji je sedeo u dnu stola pripremajući se da hvata beleške.
     Dnevni red sastanka bio je sačinjen bez konsultacije s Isakom Njutnom i sadržao je u prvom delu veći broj tačaka o kojima on ništa nije znao. Ključno pitanje izgradnje teleskopa našlo se na osmom mestu, jer se moglo očekivati da će do tada njegova oštroumnost malo otupeti, a tok diskusije vrlo verovatno biti prekinut pauzom za ručak.
     "Primećujem da imamo znatan broj tačaka dnevnog reda", započeo je Isak Njutn iz stolice, "od kojih je tačka osam, o izgradnji teleskopa, daleko najvažnija. Možda je prethodni predsednik voleo da odlaže važna pitanja koliko god je to moguće, no ja sam sklon da razmatram pitanja po redosledu koji je određen njihovim značajem. Stoga ćemo početi sastanak tačkom osam."
     "Na žalost, moraću da se izvinim što ću nešto kasnije biti prinuđen da napustim ovaj sastanak, predsedniče, a postoji jedno ili dva pitanja koja bih želeo da razmotrim do tada", reče dr Falkoner, šef CERC-ovog Odseka za biologiju.
     Isak Njutn je smesta uzvratio:
     "Možda će biti najbolje, dr Falkoner, da ta pitanja postavite odmah po završetku rasprave o tački osam. Gospodine Odino, da li biste bili ljubazni da počnete? Za ljubav dr Falkonera, moraćemo da budemo efikasni."
     Čarls Odino bio je šef Administrativnog odseka.
     "Da, pa", počeo je, "očito je nužno da mnogo potpunije sagledamo oblik ovog projekta s teleskopima koji je predložio Odbor za Halejevu kometu, čiji ste a Vi član, predsedniče. Dakako, posebno je nužno da razmotrimo kako se može usaglasiti ono što se čini veoma velikim poduhvatom s tekućim prihodima ovog Saveta. Verujem da Hari Henderson ima šta da kaže o toj temi."
     Odino je upotrebljavao reči na način na koji igrač deli karte iz špila. Na prvi pogled njegove opaske su se činile razboritim, a ozbiljan ton njegovog izlaganja stvarao je utisak da su mu reči značajne. No, uz malo pažnje moglo se zaključiti da je sve to bilo prodavanje magle, bez ijedne bitne činjenice. Isak Njutn je turobno pomislio kako mu je, izgleda, suđeno da u toku sledeće godine, a možda i duže, sasluša ogromnu količinu ove vrste trućanja. Hari Henderson je bio glava Odseka za fiziku, i zbog svojih veza sa CERC-om Isaku Njutnu daleko najpoznatiji od svih funkcionera Saveta.
     "Čini mi se, predsedniče, da neko vreme možemo slobodno da dišemo a da ne izgubimo korak", reče Henderson moduliranim glasom sa zamirućom kadencom na reči 'korak'. Isak Njutn je istog časa odlučio da prvom prilikom uvežba ovo u nekom tihom ćošku. Obuzdavši se da se glasno ne nasmeje, upitao je:
     "Objasnite svoj predlog?"
     "Nalazimo se u položaju da treba da uložimo znatan projaktantski napor, veoma veliki projektantski napor, usudio bih se da kažem."
     "Za šta?"
     "Da bismo obezbedili, predsednače, da do trenutka kada započnemo stvarni konstrukcioni program jamačno raspolažemo najboljim nacrtom teleskopa."
     "Imao sam na umu da naprosto kopiramo dalekometne radio-teleskope NASA-e", reče mirno Isak Njutn. Ovo je izazvalo pućenje usana i vrtenje glava oko stola što bi ubilo u pojam svakog osim tako tvrdoglavog tipa kakav je bio on.
     "NASA ima puno problema s negativnim uticajem vetra i postavljanjem poslednjeg sloja obloge na zdele", stavio je primedbu operativni šef Astronomskog odseka Saveta na način na koji lekar izriče beznadežnu dijagnozu. Teškoća s ovakvom vrstom tvrdnje, prošlo mu je kroz glavu, bila je u tome što je ona počivala toliko daleko od istine da si je morao ili prihvatiti ili reći čoveku u lice da je lažov. Ponovo se usredsredivši na Harija Hendersona, upitao je:
     "Koliko očekujete da bi to Vaše početno čarobno slobodno disanje potrajalo, gospodine Hendorson?"
     "Mislimo, oko godinu dana."
     "Čemu možete da pridodate još godinu dana za lečenje zubobolje, pod uslovom da Vaši nacrti uspeju da reše probleme koji NASA-i stvaraju tako ozbiljne teškoće. Na taj način biste se suočili sa zakašnjenjem od dve godine ili, čak, duže."
     "Teško da bi se to moglo nazvati zakašnjenjem, gredsedniče."
     "Onda znači da sam nešto negde ispustio iz vida jer - ako bismo se opredelili za nacrte NASA-e, mogli bismo odmah da se bacimo na posao."
     Oko stola se razleže žagor neslaganja.
     "Niste uspeli da razumete, predsedniče, ako smem tako da kažem", bio je uporan Henderson, "da ne možemo naprosto preko noći da uskočimo u taj projekt. Morali biste u tom zakašnjenju, kako ste ga nazvali, da sagledate i razuman prelazan period."
     U tom času Isaku Njutnu se učinilo da je spoznao granice CERC-a, a sasvim verovatno i dobar deo njegovih birokratskih metoda. On se sastojao od određenog broja ljudi izuzetne inteligencije koji su sistematski usmeravali svoje napore ka lukavom izvrtanju istine, čineći to tako složno da ih je bilo teško razbiti. Kao da je želeo da potvrdi njegovo mišljenje, za reč se javio Odino:
     "Pored toga", reče on, "mislim da bismo morali da sagledamo na koji će način vlada da finansira troškove karišćenja tih instrumenata. Sve dok ne formulišamo operacioni plan, maglo bi se reći da je svaki razgovor o njihovom konstruisanju pomalo preuranjen."
     Kao što je spoznao razmere preovlađujućeg metoda u CERC-u, Isak Njutn je na svoje zadovoljstvo osetio da u daljini može da vidi kako se ukazuju tornjevi El Dorada, što će reći da je sagledao sredstvo pomoću koga je mogao da se oslobodi CERC-a po kratkom postupku. Započeo je svoju smicalicu svođenjem onoga što je upravo bilo rečeno:
     "Vi, dakle, smarate da bi projektantski rad na teleskopima trebalo da teče naporedo s uobličavanjem operacionog plana, a u međuvremenu bi ovaj Savet izvršio odgovarajuća usklađivanja sa svojim tekućim aktivnostima? Je li to stav ovog skupa?"
     Glave su klimnule oko stala. Sada je bio na redu kritičan potez. Učinivši napor da zadrži isti ton, Isak Njutn je nastavio:
     "Da li biste izneli svaj predlog u pismenom obliku, gospodine Henderson? Možda u saradnji s gospodinom Odinom?"
     Isak Njutn je znao da čak ni činjenica da je zvaničnoj politici odgovaralo da projekt s teleskopima bude povezan sa CERC-om ne bi naterala predsednika i ministra da svare besmislice koje je upravo čuo. Kada bi samo mogao da dobije te stvari napismeno, računao je da bi imao dobre izglede da se vrati u Kembridž pre isteka ovog meseca.
     Da li se, međutim, Isak Njutn odao nekim čudnim prizvukom u glasu ili je to bio Odinov nagonskl osećaj za očuvanje vlastitog položaja - plod njegovog celoživotnog iskustva, teško je bilo utvrditi, tek ovaj reče:
     "S Vašim odobrenjem, predsedniče", klimnuo je Odano, "svakako ćemo zajedno to staviti na papir."
     Isak Njutn je bio prinuđen da sakrije razočaranje, hitro promenivši pravac razgovora.
     "Nedostaje mi jedan važan dakument", primetio je mršteći se u očiglednom rastrojstvu. "Mislim na zvanično pismo Odeljenja za obrazovanje i nauku kojim se Savet obaveštava o ovom projektu."
     Po prvi put se u prostoriji osetila blaga nelagodnost. Pošto se par trenutaka meškoljao na stolici, Odino je pokušao da neutrališe ovaj najnoviji udar, rekavši:
     "Pa, mi zapravo još nemamo to pismo, predsedniče, i u tom smislu, naša današnja ramišljanja mogu se oceniti kao malo preuranjena, što bi, naravno, bio razlog da odložimo i naše pisanje - sem ako to nije samo za internu upotrebu. Vidite, predsedniče, dijalog između nas i OON-a često se potvrđivao kao prednost... hoću da kažem, pre nego što bi situacija bila uobličena pismeno."
     "Ali Vi očekujete da dobijete dokument od OON-a?"
     "U datom trenutku, svakako."
     "Zbog čega očekujete dokument?"
     "Ne razmem, predsedniče", odgovorio je Odino sada već s razgovetnom oštrinom u glasu.
     "Mislim da je moje pitanje dovoljno jasno", navaljivao je Isak Njutn lupkajući olovkom po stolu. "Kao što dobro znate, ovaj sastanak nisam ja sazvao. Svega sam tri dana na ovom radnom mestu i za to vreme nisam imao ni priliku da sazovem bilo kakav sastanak. Pa ipak, dnevni red sadrži tačku o izgradnji teleskopa što je, igrom slučaja, posao Odbora za projekt 'Halejeva kometa'. Pitam Vas jednostavno, gospodine Odino, kako je saznanje o tom poslu Odbora dospelo do ovog Saveta? S obzirom na to da nije došlo od samog Odbora, pitam da li je prispelo preko OON-a."
     Raširio se žamor koji je, činilo se, kazivao da su primedbe Isaka Njutna unekoliko neumesne i stoga nedobrodošle.
     "Pa, da", kanačno je obznanio Odino.
     "Kojim službenim kanalom, gospodine Odino?"
     "Ponovo Vas ne razumem."
     "Mislim da savršeno dobro razumete, kao i svi ostali ovde. Sazvali ste ovaj sastanak na osnovu glasina koje, kao što je uobičajeno, cure kroz sito Vajthola. Učinili ste to s izuzetnom revnošću jer su neki od prisutnih doputovali čak iz Škotske da bi učestvovali, očito sa ciljem da se situacija predupredi."
     Odino je na ovo vidno pocrveneo i sada je, svestan netremičnog pogleda Isaka Njutna i odsečnog lupkanja njegove olovke po stolu, odgovorio povišenim tonom:
     "Mogu Vas uveriti da su moji izvori apsolutno pouzdani. Pored toga, zbog čega biste Vi, inače, bili naimenovani za predsednika, umesto ser Artura Maršala?"
     Podlegavši iskušenju da podigne temperaturu sastanka, Isak Njutn je znao da sada nema kud do da nastavi u istom stilu, izbacivši prvi, od svojih velikih aduta. Bilo mu je krivo što mora tako brzo da ga odigra, ali ako je hteo da zadrži inicijativu nije se moglo izbeći polaganje karte na sto uz što je maguće jači propratni tresak.
     "Nikad neće stići zvanično pismo od OON-a, gospodine Odino. Pismo će stići od Odbora za projekt 'Halejeva kometa' i biće potpisano rukom predsednika vlade."
     "Mislim da je takav scenario nemoguć", reće dr Falkoner čvrstim, nepokolebljivim glasom.
     "Žao mi je što se toliko zadržavamo na ovom problemu, odlažući pitanja za koja ste Vi posebno zainteresovani, dr Falkoner", uzvratio je Isak Njutn upinjući se iz petnih žila da ne prsne u smeh. "Možda je bolje da situaciju objasnim na sledeći način: Ukoliko bi neka industrijska korporacija htela da konsultuje CERC na temelju odnosa kupac-ugovarač, ona bi se pismeno obratila predsedniku Saveta, što će reći meni, a ne OON-u. Sa OON-om bi potom bila uspostavljena veza na osnovu mog obraćanja ministru države. Ispravite me ukoliko sam pogrešio, gospodine Odino."
     Da je tepih u ovoj sali bio manje luksuzan mogao bi se čuti i pad čiode. Ljudi koji su živeli normalno, što će reći ljudi koji su pravili nešto i uzgajali nešto, teško da bi mogli čuti eksploziju bombe koju je Isak Njutn upravo aktivirao. Teško je normalnim ljudima da shvate da moć u vladi ne dolazi od mahanja čarobnim štapićem ili od prodavanja šargarepe, već putem kontrolisanja komunikacionih kanala unutar različitih odseka i između njih.
     "Hoćete li da kažete da Ministarstvo finansija usmerava sredstva neposredno Odboru za projekt 'Halejeva kometa'", upita Odino glasom u kome se osećala napetost.
     "A Odbor za projekt 'Halejeva kometa' delovaće na temelju odnosa kupac-ugovarač", klimnuo je glavom Isak Njutn. "Preneću, naravno, sugestije ovog skupa Odboru koji će odlučiti, prema mom mišljenju, veoma brzo, da li da prihvati Vaš predlog za odlaganje od dve godine ili da se obrati nekom drugom."
     "To znači da projektovanje teleskopa neće biti u odgovornosti ovog Saveta", reče Hari Henderson prelazeći pogledom po četi svojih istomišljenika posle ovako elegantno zadatog udarca.
     "Odbar za Halejevu kometu namerava da preuzme odgovornost za projektovanje. No, dabome, bilo bi sasvim u redu da Vi, gospodine Henderson, izrazite svoje sumnje Odboru u pogledu valjanosti nacrta. Odista, s nekim bitnim pitanjima koja su već pokrenuta, kao što je negativan uticaj vetra i površinska obloga biće upoznata NASA radi povratnih komentara."
     "Ukoliko Savet ne treba da ima veze s projektovanjem, mislim da je bolje da zadržimo naša mišljenja za sebe", primetio je šef Tehničkog odseka.
     "Slažem se s tim. Šta bi se tačno zahtevalo od Saveta?" upita Odino ponovo vešto štiteći sebe.
     "Posredovanje kod projektovanja, uopšteno govoreći, traženje ponuda, sklapanje ugovora i nadziranje njihovog izvršavanja, a posebno budno nadgledanje kontrole kvaliteta."
     "Ono što me prilično zbunjuje, predsedniče", nastavio je brzo misleći Odino, "jeste činjenica da ste Vi u svim ovim stvarima pravi ekspert. Zbog čega se onda, uz Vašu stručnost koja stoji na raspolaganju Odboru za Halejevu kometu, sve ne obavlja preko tog Odbora?"
     "Iskreno", počeo je s odgovorom Isak Njutn, "lično bih više voleo da je tako. Ali morao sam da popustim ostalim članovima Odbora koji su zagovarali ideju da je posao našeg Odbora da ustanovi ono što zovemo kometskom mrežom. Osnovna postavka je da bi potpuno usredsređenje snaga na izgradnju opreme suviše skrenulo Odbor s pravca njegovog glavnog cilja."
     "Slika se postavlja u žižu, predsedniče. Šteta što do toga nismo došli u početnoj fazi rasprave. Iako glasine ne bi, možda... ako razumete šta hoću da kažem", učinio je opasku Odino još malo promenivši stav.
     "Predviđajuće glasine su uputstva bez premca, posebno kada dolaze iz Vajthola. No, radije bih sada povećao našu brzinu za nekoliko čvorova", osmehnu se Isak Njutn blagonaklono, osećajući da je valjano plasirao ovaj mornarski izraz.
     "Koju će vrstu posredničke takse imati na umu Odbor, kada bude učinio ponudu?" nastavi Odino.
     "Pa, kao što znate, gospodine Odino, posrednička taksa za posebne jednokratne poslove kreće se oko 25 procenata. No ovo je stalan posao, tako da će Savet morati da računa s manje od 15 procenata kao na realnu ponudu. Lično mislim da bi negde oko 10 procenata bilo na mestu, s obzirom na višekratni karakter i ogromne razmere posla. Očekujem da ćemo se ipak izboriti za tačan broj."
     Odino je prešao pogledom po stolu tragajući za nekim znakom svojih kolega no, pošto ga nije bilo, nastavio je:
     "Bilo bi izuzetno korisno ako biste mogli da nam kažete koliki bi bio stvaran iznos tih sredstava. Mislim na godišnji prihod."
     "Mislite, koliko bi priticalo ovom Savetu?"
     "Da. Tek zbog uvida, predsedniče."
     "Recimo, sto miliona funti."
     "Godišnje?"
     "Da, godišnje."
     Sada je za stolom zavladala duga tišina koju je konačno prokinuo stacionirani glavešina Astromomskog odseka Saveta, rekavši:
     "Ali to znači strašno mnogo teleskopa."
     "Da, to znači mnogo teleskopa", složio se Isak Njutn.
     "Ali šta to možete da uradite s njima?"
     "Kada biste mogli danas da mi date hiljadu teleskopa, svi oni bi radili puno radno vreme u sklopu kometske mreže pre kraja ove godine", odgovori mirno Isak Njutn.
     "U ekonomskom pogledu, to će biti ogromna stavka", reče Odino glasom u kome se osećalo da je tek sada, prvi put, počeo da sagledava prave razmere ovog posla.
     "Imamo studiju Ministarstva finansija o ekonomskim vidovima poduhvata, koju je sačinio ser Hari Džulijan. Ne vidim zbog čega se s tom studijom ne bi upoznali funkcioneri ovog Saveta, naravno, na poverljivoj osnovi. Stoga se sada ne bih upuštao u tu vrstu razmatranja, osim što bih rekao da zaključci do kojih se došlo kazuju da će ekonomski efekti biti veoma pozitivni. Studija je inače prilično dugačka."
     "Pretpostavljam da je ser Hari Džulijan član Odbora za Halejevu kometu?" upita Henderson.
     "Da, svakako", odgovori Isak Njutn. Skupio je usne pri pomisli na Džulijanov pokušaj da kratko opiše svoju studiju, prateći to vrtenjem čestertonskog cvikera.
     "Ali na koji će način operativni troškovi svih tih teleskopa biti podmirivani i gde će se oni postaviti, odnosno ko će ih dobiti?" upita operativni šef Astronomskag odseka Saveta glasom koji je postao piskav, da li od ljutine ili pometenosti - nije se moglo utvrditi.
     "Kratak odgovor na ovo pitanje", reče Isak Njutn ravnodušnim glasom uzdržavši se od primedbe da ovo pitanje uopšte nije bilo u nadležnosti CERC-a, "jeste da će univerziteti i, možda, politehničke škole, koje su kompetentne i voljne da deluju u sklopu kometske mreže, dobiti teleskope i primati namenska sredstva za tu svrhu. No, ne vidim razlog koji bi sprečavao ustanovu ovog Saveta da ne bude i sama uključena u operativni rad u meri u kojoj to odgovara njenim programskim usmerenjima."
     "Kada predviđate početak?" upita Henderson.
     "Čim Savet odluči da li hoće da bude posrednik u projektu."
     "Vidim jednu krupnu prepreku", reče Odino još više menjajući stav. "Sumnjam da je potrebna solomonska mudrost da bi se shvatilo kako Ministarstvo finansija želi da smanji sredstva koja nam inače odobrava na račun onoga što bismo pružali kao posrednici u projektu. Bojim se da nam neće biti dopušteno da zadržimo veći deo sadašnjih sredstava."
     Isak Njutn klimnu glavom.
     "Razumeo sam vas, gospodine Odino. I da je posredi jednokratan posao postojala bi izvesna opasnost te vrste. No, teško je zamisliti da bi Ministarstvo finansija ubiralo kajmak s takse Saveta od posredovanja iz godine u godinu."
     "A zašto da ne?"
     "Zato što će neizbežno doći do razvoja novih projekata iz ovog programa. Oni će postati značajni kako u ekonomskom tako i u naučnom pogledu."
     "Hoćete da kažete, predsedniče, da će taksa Saveta biti upotrebljena za razvoj projekata-izdanaka?" upitao je šef Tehničkog odseka.
     "To bi bila moja namera za koju bih tražio saglasnost ovog Saveta", priznao je Isak Njutn.
     "A šta je s Odborom za Halejevu kometu?"
     "Takvi projekti-izdanci ne bi bili posao Odbora za Halejevu kometu, sem ako na neki način ne uslovljavaju rad kometske mreže. Izdanci bi bili u nadležnosti industrije i ovog Saveta. Sve o tome naći ćete pregledno izloženo u studiji ser Harija Džulijana. A sada, vreme je da pređemo na pitanja od posebnog interesa za dr Falkanera."

     Dvadeset četiri časa kasnije, onaj mladić s riđom bradom doneo je nacrt zapisnika sa sastanka u kancelariju Isaka Njutna. Pošto je preleteo pogledom preko papira, Isak Njutn je rekao:
     "Hteo bih da načinim ispravke na nekoliko mesta. Zašto mi ne biste ostavili ovaj zapisnik na sat-dva, Džone Braunrig, ako se ne varam?"
     "Tako je, profesore Njutn", reče mladić smešeći se.
     "Zapazio sam da ste izostavili čitav prvi deo sastanka. Mislim na deo gde smo svi pomalo bili kao rogovi u vreći."
     "Pa, niko nije želeo da to bude zabeleženo. Mislim da to ničemu nije služilo."
     "Pretpostavljam da nije. Koliko ste dugo u CERC-u?"
     "Od kako sam napustio univerzitet, skoro tri godine."
     "A one devojke koje su stenografisale? Pretpostavljam da su i one prilično nove ovde?"
     "Nisam siguran, profesore. Godinu ili dve, rekao bih, ali ne toliko nove koliko Vi", odgovori Braunrig uz još jedan osmeh dok je koračao prema vratima kancelarije.
     Kada je Braunrig izašao, Isak Njutn je ostao da sedi stvarajući vizuelnu predstavu ogromne piramide s mnogo redova i spratova koja je stremila naviše počev od široke osnove ka uzanom vrhu: piramida državne službe. Oni na vrhu prezirali su zapisnike koji su potom bili slati onima na spratu ispod njih, a te osobe su ih opet dostavljale do još nižeg sprata i tako dalje - sve dok ne bi dosegli samo podnožje piramide. Proizlazilo je da mnogi ljudi na donjem spratu ne znaju tačno šta se događalo na vrhu. Isto tako je proizlazilo da iz piramide cure informacije na sve strane. Isak Njutn nije imao razloga da sumnja da će do toga doći i u ovom slučaju; pa ipak, ovde su bili Džon Braunrig i dve devojke, asistentkinje, koji su podrobno bili upoznati s pitanjima koja zvanično još nisu ušla u CERC.
     Novine su neprestano pravile aluzije na račun krtica u vladinim visokim krugovima. Za običan narod bilo je misteriozno to što je - kad god bi se dogodilo da se otkrije špijun - ispadalo da su te, po pretpostavci nevaljale krtice, zapravo prilično bezazlene osobe na srazmerno beznačajnim položajima. Objašnjenje je ležalo u piramidi državne službe, objašnjenje koje je bilo tako očigledno i neizbežno da je Isak Njutn osetio bes prema političarima, pa čak i prema predsedniku vlade i ministru, koji su se neprestano žalili na postojeće stanje a nikad nisu preduzeli bilo šta efikasno da to izmene.
     Kada je reč o menjanju tog stanja, malo se šta dalo učiniti, morao je da prizna Isak Njutn, osim primene metoda protiv korova: očerupati štetočinu, izvaditi joj korenje i počupati lišće. Prošlo je bezmalo dvadeset godina otkako je Isak Njutn trebio polje od korova kako bi zaradio novac da kupi odelo u kome je prvi put otišao u Kembridž. Na tom polju bilo je prilično korova ili zove kako su ga neki ljudi zvali. Do trenutka kada je završio posao nije ostalo mnogo šta što o zovi nije znao. Još se i danas sećao poruke jednog pisca iz šesnaestog veka koji je divno sažeo stanje u reči savršeno primenljive i na piramidu državne službe:
     "Raste bez pripreme i sejanja i toliko je rodan da, kad jednom uhvati korena, teško se može ikad iskoreniti, kvareći i osvajajući svake godine sve više tla na muku i nevolju boljih trava."









54.
     Igor Lobačevski bio je najzaplašeniji čovek u Moskvi, a kada je šapatom opisao svojoj supruzi stanje stvari, ona je postala najzaplašenija žena. Strašna istina je glasila: najviši ljudi u zemlji oboleli su od ludog svrabeža. Domovina je bila bez vlade. Ako bi se dogodiIo da glas o ovoj neverovatnoj i strašnoj činjenici procuri napolje, izvesno je da bi đavo došao po svoje. Kao jedini priznat stručnjak za taj novi virus, priznat zbog toga što ga je uočio u gradu Onegi, Igor Lobačevski je često pozivan radi postavljanja dijagnoze. Stoga se, hteo-ne hteo, više nego iko drugi nalazio u položaju da rastrubi postojeće stanje. To ga je činilo očitom metom za deportaciju ili za slanje u neku psihijatrijsku bolnicu, zbog čega je i bio najzaplašeniji čovek u Moskvi. Da stvar bude još gora i beskrajno ozbiljna, novi napadi, za razliku od ispoljavanja bolesti u Onegi, nisu prolazili posle svega par dana. Virus je mutirao izazivajući naizgled hronično stanje. Očigledno da je uspeo da zaobiđe imunitetni sistem žrtava sa ishodom koji je Lobačevski prosto opisao svojoj supruzi na sledeći način:
     "Svi se češu kao prasići."
     Na izuzetno nemirnom i neugodnom sastanku Politbiroa doneta je samo jedna odluka pre no što su se prisutni raštrkali u neredu: odmah izvršiti punu mobilizaciju armije. Sekretarijatu je nedvosmisleno dato do znanja da će morati da zavede potpunu blokadu informacija za štampu o svemu što se odnosilo na događaje u Kremlju. Mobilizacija armije smesta je iskorišćena kao izvanredno i dobrodošlo pokriće za njeno jačanje.
     Jedino gutač vazduha broj Četrnaest, nedavno degradiran do tog mesta s broja Jedanaest preko broja Dvanaest, nije patio od ludog svrabeža. Držao je, međutim, da je mudro da u sadašnjim okolnostima prikrije svoje dobro zdravlje ispod napadnog paćeničkog češanja.

     Prekid dotoka informacija iz Rusije, izuzetna ograničenja za strane dopisnike u Moskvi i dokazi koje su pružali osmatrački sateliti o mobilizaciji Crvene armije, izazvali su napetost u prestonicama Zapada koja je narastala do razmera krize.
     Predsednik britanske vlade vratio se zabrinut u Dauning strit broj 10 iz Parlamenta da bi tu našao Pinga Vorviaka, svog PPS-a, kako šetka gore-dole zabrinutog izraza lica.
     "Tu je čovek iz Ministarstva spoljnih poslova koji hoće da Vas vidi", poče Vorvik.
     "Povodom čega?"
     "Povodom prekida informacija iz Rusije."
     "Oh, dobro. Milo mi je što Ministarstvo spoljnih poslova ima svoja viđenja. Ko je to?"
     Pingo Vorvik je s nelagodnošću promenio držanje.
     "Nisam presrećan zbog njega. Kaže da mu je ime Smitfild. Proverio sam, dakako, i zaista tamo postoji jedan Smitfild - radi za ser Artura Fodsringama u Odseku za neobične aktivnosti."
     "Pa, ovo i jeste prilično neobično, zar nije? Šta nije u redu s njim?"
     "Više bih voleo da sami to otkrijete, predsedniče vlade. Osećam da je trebalo da ga najurim. Bilo kakvo obraćanje Ministarstva spoljnih poslova trebalo bi da ide barem preko ser Artura, čak i uz puno uvažavanje aktivnosti koje su neobične. AIi Smitfild kaže da zna razlog ovog prekida...", završio je Vorvik pomirljivim tonom.
     "Pravilno si postupio, Pingo", klimnuo je predsednik. "Treba prevrnuti svaki kamen pa makar to bio samo vodenični kamen Ministarstva spoljnih poslova."
     Smitfildava pojava nije ni za jotu pospešila mišljenje predsednika vlade o Ministarstvu spoljnih poslova. On je, kao i obično, bio odeven u odelo veće za pola broja, što je pojačavalo utisak o njegovom uvelom izgledu. Kada je premijer ušao ustao je iz fotelje, u koju se izvalio. Dva centimetra pepela od cigarete u uglu njegovih usana rasipalo se po tepihu.
     "Ako postoji jedna stvar koju više mrzim od muva, to je pepeo cigarete na tepihu, mom tepihu", zaurlao je predsednik vlade.
     "Oh, to", trže se Smitfild danekle iznenađen, a onda dadade: "Mislio sam da Vas zanima Rusija, a ne pepeo cigarete. Ako ništa drugo ono Vam bar povazdan ne vrči veliki ventilator na tavanici."
     "Zanima me Rusija, ali me, takođe, zanima i pepeo od cigarete na mom tepihu."
     "Čudni prioriteti", graknu Smitfild, piknuvši cigaretu u prazan kamin veštim pokretom prstiju.
     "A kome to, ako mogu da pitam, po vazdan vrči veliki ventilator na tavanici?"
     "Ser Arturu Nikogoviću, panju za koga radim u MSP-u."
     "Mislite na ser Artura Foderingama, ako se ne varam?"
     "Tako je. Ser Artur Foderingam, kao što sam rekao. Iz Oksforda na Haraou. Eks-predsednik džokej kluba u Ranžipuru. Uzgaja paprat u kancelariji - ukoliko Vas to zanimna."
     "Ne zanima me."
     "Zanimalo bi Vas kad biste morali da se suačavate s njim svaki božji dan, kao što je sa mnom slučaj. Gora je od muva, s Iistovima u kojima bi mogla da se sakrije boa."
     Predsedniku vlade je već bilo preko glave. AIi pre nego što izbaci Smitfilda, hteo je da raščisti jedno neobično zanimljivo pitanje.
     "Kako ste uspeli da se zaposlite u MSP-u?"
     Na ovo pitanje, koje mu je često postavljano, Smitfild je utonuo u fotelju, zapalio još jednu cigaretu i rakao:
     "Položio sam ispit za državnu službu. Znate one gluposti koje tamo pitaju. Prevedite:
     Lugete, O Veneres Cupidinesque,
     Et quantum est haminum Venustiorun.
     Passer mortuus est meae puellae,
     Passe, deliciae puellae.
     Pa, ja sam to uspeo da prevedem. Shvatate. Ako ne znate latinski, predsedniče, to znači:
     Dođite, sve Venere i Kupidoni, brzo
     Da oplakujete, i svi vi ljudi od ukusa;
     Vrapca moje gospe, O, on je otišao,
     Vrabac koga je moja gospa volela, mrtav je.
     To je gradivo koje vam daju u Ministarstvu spoljnih poslova. Omogućava Vam da shvatite svet."
     "Da, ali...", upao je predsednik vlade.
     "Oh, Vi se pitate šta je bilo na razgovoru. Lako za nekog s mojim zaleđem. Nemajući to preimućstvo da sam eks-predsednik Džokej kluba u Randžipuru, iznajmio sam nekog glumca iz jedne od agencija - balvana s pravim nosem i naglaskam kao zrela šljiva u jesen. Trenirao sam ga u koještarijama koje će, znao sam to, ispitivači tražiti i poslao ga umesto sebe na to mesto. Lako, kao što rekoh. Prošao je uz leteće boje, kako kažu u mornarici."
     "Šta je bilo s tim glumcem?"
     "Loše je završio, na način na koji većina njih skončava."
     Smitild se nakašljao bljunuvši oblak dima, na predsednikovo rastuće nezadovoljstvo. Pa ipak, ovaj čovek je bio očaravajući na neki gnusan načim. Način na koji je sedeo ovde u fotelji uticao je da mu rukavi njegovog prevelikog sakoa prikrivaju gotovo čitave šake tako da su samo vrhovi prstiju bili vidljivi; a tek način na koji je govorio, ni najmanje se ne naprežući da drži cigaretu u ustima - ona je naprosto visila u njihovom levom uglu, poričući gravitaciju!
     "Nameravali ste da mi kažete nešto o ruskom prekidu informacija."
     "Tako je. Nameravo sam. Ali mi Vi nećete verovati. Ni sam ne bih u to poverovao. Bar ne nekom ko tek tako uđe ovde kao što sam ja učinio."
     "Znaću da li sam poverovao u Vašu priču tek kad je čujem."
     "Pa, ono što se dešava u Rusiji nije vojna vežba, budite uvereni."
     "Šta je onda?"
     Smitfild je povukao dim i ponovo zafrljačio cigaretu kroz vazduh pravo u prazan kamin, ispuštajući dim kroz nozdrve koje je raširio za ovu svrhu. Zatim reče:
     "To je ludi svrabež."
     "Ne zvuči baš kao verovatna priča, bojim se", odgovori predsednik vlade umirujućim glasom, sada već uveren da je Smitfild stvarno ludak.
     "Ludi svrabež," ponovi Smitfild setnim glasom što nije doprinelo njegovoj uverljivosti. Predsednik vlade je ćutao, te Smitfild nastavi u poslednjem očajničkom pokušaju:
     "Posredi je nova bolest koja se javila u severnoj Rusiji, u jednom gradiću po imenu Onega. Izbila je još na nekoliko mesta, primera radi: na Solounonskim ostrvima. Sve ih je spopao svrab a izlečenja nema na pomolu."
     "Koga tačno?"
     "Politbiro. Sav je izrešetan. Zavrtanje slavine za informacije je posledica toga. Shvatate?"
     "Mogli bismo da konsultujemo Savet za medicinska istraživanja", predloži predsednik vlade želeći da odobrovolji ovog čoveka.
     "Ili biste mogli da konsultujete Božić-batu", odgovori Smitfild sarkastično. "Došao sam da Vam to lično saopštim jer je važno i zbog toga što bi oni osujetili da moj izveštaj stigne do Vas." Podižući se polako iz fotelje i ispravljajući rukave svog sakoa, dodao je:
     "A sada idem svojim putem."
     Trenutak-dva pošto je Smitfild izašao, Pingo Vorvik je doneo pune ruke papira u predsednikovu kancelariju na gornjem spratu.
     "Da li je onaj čovek imao da kaže nešto vredno?" upita on.
     "Rekao je da je Politbiro podlegao nekoj novoj bolesti po imenu ludi svrabež."
     Pingo Vorvik se grohotom nasmeja.
     "Moći ću da živim od toga do kraja nedelje", likovao je.
     Smitfild je polako koračao niz Dauning strit. Kada je stigao do Vajthola pripalio je novu cigaretu, kašljucnuo i pognut krenuo u pravcu Cenotafa. Nije mario što ga ljudi ignorišu ili mu ne veruju. Ono što je teško mogao da podnese bila je neizgovorena optužba da, zapravo, sve vreme nije radio svoj posao.









55.
     "Kakav jeziv, raskvašen dan", reče predsednik vlade, kada je Isak Njutn, bežeći od jake hladne kiše, ušao u prostrano predvorje njegove rezideneije izvan Londona, u blizini Princes-Risboroua.
     "Frensis Haroldson je već stigla", dodade predsednik vodeći Isaka Njutna duž stepenica i hodnika do male biblioteke pored jedne veće na kraju tog krila zgrade. Predsednik vlade je za trenutak zaostao u većoj biblioteci kada je Isak Njutn prošao kroz vrata da pozdravi Frensis Margaret poljupcima i grljenjem na način dobro poznat najvećem delu ljudskog roda. Potom je predsednik ušao u malu biblioteku i sevši za sto odmah prešao na stvar:
     "Pa, kako stoje stvari u Svindonu?"
     "CERC će to progutati, kao što si pogodio da će i Savet to učiniti. Možemo da nastavimo putem kojim si hteo, predsedniče. Iako bih posle ovih nekoliko nedelja provedenih u Svindonu, želeo da dodam da nemam volje da pokušavam da preobrazim sam Savet. Pobrinuću se da posao s teleskopima prođe, ali ostavljam ostalo da ide onako kako je išlo i do sada."
     "Što je najbolji način, shvatio sam", klimnuo je predsednik. "Umesto da napraviš džumbus suzbijajući staro, počinješ nešto novo a onda puštaš da to novo potisne staro. Uzgred, Francuzi dižu galamu."
     "Zbog teleskopa ili zbog planina putera?"
     "Zbog obe stvari. Kakvo je tvoje mišljenje o tome?"
     "Isto kao i o Nemcima. Neka samo započnu. Bila bi prednost ukoliko bismo se svi opredelili za isti nacrt?"
     "Onu stvar NASA-e?"
     "Da. Pored toga što je posredi dobar nacrt, na taj način bi se izbegao rivalitet između nas, Nemaca i Francuza - ukoliko, kao što kažeš, oni stvarmo žele da sudeluju."
     "Ako sam dobro razumeo vas dvoje se spremate na put u Nemačku."
     "Da. Imam zakazan sastanak s Otom Gotlibom. On je čovek preko puta mene, kako kažu u Svindonu. Povodom tog sastanka sam i želeo da porazgovaram s tobom, predsedniče", reče Isak Njutn.
     "O čemu tačno?"
     "O razmeri našeg nameravanog projekta. Nemci smatraju da mi razmišljamo o svega nekoliko instrumenata, a i Francuzi će očigledno misliti na isti način. Da li da ih oslobodimo te zablude ili da ih pustimo da sami naprave nekoliko, dok mi gradimo stotine?"
     "To je unekoliko delikatno pitanje, zar ne? Šta veli tvoj instinkt u tom pogledu?"
     "Moj instinkt mi uvek poručuje da budem iskren - pa tako i u ovom slučaju pod uslovom da od tebe, predsedniče, dobijem jemstvo da je naš položaj rešen. Još ima nekih formalnosti u Ministarstvu finansija."
     "Mislim da možeš uzeti zdravo za gotovo da će te formalnosti uskoro biti prošlost"
     "To je odista sve što sam želeo da znam."
     "Možeš da računaš da ćeš dobiti zeleno svetlo u roku od, recimo, mesec dana", zaključio je predsednik vlade.
     Frensis Haroldsen i Isaku Njutnu bilo je potrebno oko četrdeset minuta da stignu iz Princes-Risboroua do aerodroma Hitrou. Pošto je Isak Njutn parkirao automobil, oni krenuše ka Terminalu i beše im preostao još sat vremena pre poletanja za Frankfurt gde ih je očekivao Oto Gotlib ili neko od njegovih saradnika. Na Terminalu 1 bila je, kao i obično, gužva, i trebalo im je još petnaest minuta da predaju prtljag i stignu u čekaonicu gde su seli na mesto s koga su mogli da vide veliku tablu s obaveštenjima o letovilna. Sedeli su nekih pet minuta kada se sa velikog aerodromskog zvučnika oglasilo:
     "Da li bi profesor Njutn, koji putuje BA letom devedeset dva za Frankfurt, bio ljubazan da se javi na šalter za informacije: Profesor Njutn, molim."
     "Mora da se predsednik vlade naknadno setio nečeg", reče Frensis Margaret.
     Potom se ponovo udubila u čitanje magazina dok je Isak Njutn krenuo ka šalteru za informacije u predvorju, blizu ulaza u zrgadu.
     Raspoloženje Frensis Margaret naglo je prešlo iz zaludnog razmišljanja u osećanje nelagodnosti. Bacivši pogled na tablu videla je da se BA let 92 pomerio na prvo mesto: svakog trenutka se mogao očekivati poziv za ukrcavanje. Pogledala je na svoj ručni časovnik i, shvatila da je Isak Njutn bio odsutan bezmalo petnaest minuta. Ništa se, naravno, nije dalo uraditi, osim čekati - što je ona i učinila, ali sada stojeći tako da je imala bolji pogled na gomilu koja je tekla prema ulazu. Povremeno je bacala pagled preko ramena na tablu za obaveštenja.
     Minuti su prolazili i sada je na tabli stvarno žmirkao signal za ukrcavanje za let 92. Situacija, međutim, još nije bila kritična budući da bi uvek malo duže potrajalo dok masa putnika prođe pasošku pa bezbedonosnu kontrolu. Pa ipak, nije ličilo na Isaka Njutna da dovede sebe u vremenski škripac za ukrcavanje u avion. Frensis Margaret je u tom trenutku pomislila da je poruka možda došla od Ota Gotliba, da on odlaže sastanak u Nemačkoj. U tom slučaju nije bilo razloga za žurbu osim zbog činjenice da su već predali prtljag. Možda je Isak Njutn pokušavao da oslobodi njihov prtljag što bi objasnilo zakašnjenje. Ovo se činilo najboljim objašnjenjem i Frensis Margaret se pomirila s tim da čeka ovde, govoreći sebi da kada se dve osobe razdvoje u gužvi ona koja se nalazi na mestu poznatom obema mora tu i da ostane. Inače se te dve osobe nikad ne mogu pronaći.
     Ubedivši tako sebe da nema šta da brine, a bez mogućnosti da preduzme bilo kakvu promišljenu akciju, Frensis Haroldsen čekala je iz minuta u minut, sve dok na velikoj tabli nije došlo do iznenadnih promena posle kojih je objava za let 92 iščezla. Znači da su propustili avion. Pa šta? Bilo je, svakako, i drugih aviona za Frankfurt. Ocenivši da sada može slobodno da se otisne, Frensis Margaret je žurno otišla do pulta za informacije da bi otkrila da tamo nema nikog. Psujući upola glasa pogledala je prema pultu BA gde su pre jednog sata predali prtljag. No, isto kao i pre, pred pultom je čekao dugačak red putnika, kao i pred drugim obližnjim pultovima. S osećanjem osujećenosti koje je raslo u njoj, Frensis Haroldsen je prišla policajcu koji je stajao u blizini i objasnila mu situaciju. Policajac nije pokazao nikakvu zabrinutost i naprosto ju je uputio natrag ka pultovima BA, što je još više pojačalo njenu razdraženost. Sasvim je verovatno da je policajac na dužnosti u Hitrou za jedno popodne imao desetak ovakvih slučajeva.
     Shvativši da nema sitnine za telefon i opominjući sebe da nikad više ne sme da se nađe u takvom položaju, otišla je do novinskog kioska u kome je prethodno kupila magazin. Pošto je čekala u redu nekih pet minuta, prodavac je odbio da joj razmeni novčanicu od pet funti, na šta je ona nasumce zgrabila jednu kesicu slatkiša s police pored kase i pružila je s novčanicom od pet funti prodavcu. Stavivši sitninu u novčanik i ostavivši slatkiše na kasi, stala je da se osvrće tražeći pogledom telefone, psujući sebi u bradu: "Gde su, do đavola?"
     "Gde su, do đavola, telefoni?" besno je upitala devojku koja je sedela za jednim od pultova BA. Devojka je pokazala prstom u pravcu predvorja, a onda slegnula ramenima putnicima koji su stajali u dugačkom redu pred njenim pultom, kao da hoće da kaže da svakog minuta ima posla s ovakvim osobama.
     Telefoni nisu imali kabine i svi su bili zauzeti. Frensis Margaret je morala da odstoji još pet minuta posmatrajtući ono što joj se činilo praznim izrazima lica i ništavnim osmesima ljudi koji su govorili. Konačno se jedno mesto ipraznilo. Okrenula je broj kancelarije predsednika vlade i saopštila osobi koja se javila da ima važnu paruku i da će ponovo pozvati kroz nekoliko trenutaka, s tim da razgovor ide na račun kancelarije. Potom je ponovo pozvala i opisala tok dagađaja od trenutka kada su ona i Isak Njutn napustili Princes-Risborou. Pre nego što je spustila slušalicu rekla je da će se javiti policiji obezbeđenja na aerodromu i poručila da će čekati kod pulta za informacije na Terminalu 1. "Terminal 1", ponovila je, opominjući sebe da više nikad ne dođe na ovo mesto, kao što su to mnogi putnici pre nje učinili.
     I dalje nije bilo nikog za pultom za informacije.
     "Zbog čega ovo zovu pultom za informacije?" upitao je neko.
     "Tako je to sa svim mestima koja bi trebalo da budu na usluzi javnosti", odgovorio je neko drugi.
     Konačno su se pojavila dva uniformisana čoveka sa toki-voki aparatima. Frensis Haroldsen ih je sledila kada su je poveli kroz gomilu elegantnim korakom. No odveli su je samo do VIP čekaonice, očito verujući da će udobno sedište i šolja kafe odagnati njene crne misli. Ovo je devojku dovelo do belog usijanja.
     "Odvedite me u Vaš centar za vezu. Šta ću ovde", viknula je svadljivo takvom žestinom da su ova dva čoveka ustuknula.
     "Rečeno nam je da Vas dovedemo ovamo", odgovori jedan od njih.
     "A ja Vam kažem da me odvedete u Vaš centar za vezu. Zar Vam ne ide u glavu da se dogodilo nešto ozbiljno i da raspolažem informacijom koju bi valjalo saslušati?"
     I tako su oni izveli Frensis Haroldsen iz zgrade, seli s njom u lend-rover kojim su obišli aeradromsku platformu i stigli do trospratne zgrade srednje veličine, u obliku šešira, koja je trebalo da bude privremeno sedište, ali se činilo da nikad neće biti zamenjena. S trećeg sprata pružao se dobar pogled na platformu. Ovo je bio nadzorni centar za policijske aktivnosti na čitavom aerodromu, što se moglo lako videti po količini elektronske opreme i po broju osoblja koje je tu radilo.
     "Ova mlada dama je insistirala da je dovedemo ovamo."
     "Da, pa, ne volimo da nam ljudi iz javnosti dolaze ovamo", poče jedan postariji čovek sa višim činom od ostalih.
     "Zar niste dobili uputstva iz kamcelarije predsednika vlade?" odseče Frensis Haroldsen.
     "Bio je jedan hitan poziv, no izgleda da je kancelarija predsednika vlade izgubila vezu u sistemu", odgovori čovek s izvesnom iznenađenošću. "Ali mislim da raspolažemo određenim informacijama, gospođice. Čini se da je oko dva sata i četrdeset pet minuta - to vremenski odgovara, zar ne? - jedan čovek izgubio svest u blizini pulta za informacije u predvorju Terminala 1. Neki visok čovek, očito. Odvezen je kolima hitne pomoći i upravo sada pretražujemo bolnice. Stoga se nadam da ćemo ubzo za Vas imati novih vesti i da one neće biti rđave."
     "Šta kažu ljudu prve pomoći o tome?" upita ona.
     "Izgleda da je odvezen kolima hitne pomoći, na nosilima. To obaveštenje dobili smo od policijskog službenika koji je bio na dužnosti kod ulaza u zgradu."
     "A ne od ljudi iz prve pomoći?" ponovi Frensis Haroldsen.
     "Ne, prva pomoć je očito prepustila stvar hitnoj pomoći. Sada se preko gradske policije raspitujemo, tragamo po londonskim bolnicama, hteo sam reći."
     "Do đavola sa bolnicama", planu Frensis Haroldsem, potpuno van sebe od besa. "Hoćete li da mi kažete da ako nekom iznenada pozli u jednoj od putničkih zgrada, tamo samo čeka hitna pomoć da jurne s nosilima i svim ostalim čudima? Gluposti! Prvo bi neko pozvao aerodromsku ekipu za prvu pomoć, a kroz pet minuta bi se pajavila bolničarka, možda i lekar. Ako bi se pokazalo da je stanje ozbiljno, tek tada bi pozvali ekipu hitne pomoći i prošIo bi još desetak minuta dok oni ne bi stigi. Za ime boga, čoveče, započnite razumnu potragu! Počnite najpre s ekipom za prvu pomoć."
     "To smo već učinili, gospođice, i oni nisu imali o čemu da nas izveste", reče jedan od mlađih ljudi koji je sedeo za elektronskom razvodnom tablom. Ova opaska bila je učinjena s namerom da se devojka ućutka, ali je posledica bila suprotna; razmislivši o svemu što je data situacija podrazumevala, višem policijskom službeniku sinulo je da nije imao posla sa slučajem prosečnog putnika koga je pogodio srčani udar, što se na aerodromu veličine Hitroa dagađaIo stotinu puta mesečno.
     "Imate li razloga, gospođice, da verujete... Pa, da je, možda, u pitanju prljava igra?" upita viši slubenik.
     "Da, moglo bi biti razloga. Mogao bi postojati sasvim jak razlog. U stvari, pogrešiii smo što nismo unapred stupili u vezu s Vama", odgovori Frensis Mangaret nešto mirnije.
     "Šteta, gospođice. Ali šta možemo da uradimo?"
     "Znate kakav je saobraćaj u Londonu. A kola hitne pomoći imaju apsolutnu prednost. Ne želim da kažem da je beznadežno, ali..." Glas višeg policijskog službenika je zamro.
     "Izvan aerodroma je jedna stvar. Unutar je nešto drugo", odmah je uzvratila Frensis Margaret.
     "Šta ste hteli da kažete, gospođice?"
     "Pretpostavimo da je namera bila da se neko odvede iz zemlje. Kako bi se to moglo izvesti?"
     "Pokušao bih to preko teretnog transporta", reče neko.
     "Utvrdite, onda, da li su primećena neka kola hitne pomoći oko dva sata i četrdeset pet minuta u odeljku za teretni transport", reče Frensis Margaret užurbano, ponovo padižući glas.
     Svi su stajali unaokolo slušajući razgovor koji se vodio preko aerodromskog internog kamunikacionog sistema između putničkih zgrada, teretnog odeljenja i kontrolnog tornja. Kako su minuti proticali izraz lica višeg policijskog slubenika postajao je sve ozbiljniji.
     "Sada znamo", reče on posle dužeg vremena, "da su primećena jedna kola hitne pomoći u teretnom odeljku, kao i da je pet teretnih aviona poletelo posle dva sata i četrdeset pet minuta. Pobrinućemo se da više nijedan ne uzleti bez detaljne pretrage za nestalim čovekom. Šteta što za ovo nismo saznali ranije."
     Frensis Haroldsen se s mukom obuzdavala.
     "Ako bilo šta doznate, hoćete li da nazovete ovaj broj, molim Vas? A sada, da li biste mogli da mi pozovete taksi."
     Taksi je dovezao Frensis Margaret u centar Londona, do Trafalgar-skvera a odatle u Dauning strit. Dva policajca kod broja 10 propustila su je unutra posle kraćeg ispitivanja. Predsednik vlade se vratio iz Princes-Risboroua u Dauning strit i čekao je na gornjem spratu kada se uzrujana devojka pojavila. Dugo se obuzdavala, ali sada, kada je ugledala predsednika, briznula je u gorak plač. Činilo se da je proteklo tako malo vremena otkako je sve bilo u najboljem redu, uprkos neprekidnoj kiši koja je padala celog dana.









56.
     Isak Njutn je došao svesti s jakom glavoboljom, užasno pojačanom osećanjem zagušljive sputanosti: ruke su odbijale da se pokrenu, a davila ga je gusta pomrčina. Pomisao na Boltona, profesora geostrofike, proletela je za trenutak kroz njegovu svest. Mora da su mu ruke vezane, probi mu se misao kroz glavobolju koja je postajala još nepodnošljivija zbog neprekidnih vibracija obavijenih beskrajnom tutnjavom, kao da je bio spakovan u sanduk što se kovitlao u brzoj reci, na putu prema nekom ogromnom vodopadu.
     Trebalo je da ga pojava Boltona upozori. Taj čovek mu je prišao. Gde se to dogodilo? Da li je to bilo nedavno ili pre mnogo vremena? Isak Njutn se upinjao da odgonetne ova pitanja. Nedavno, konačno je zaključio. Da, sada je stvar došla u žižu. Na jednom aerodromu. Činilo se da mu se u glavi razbistrava, ako se izuzmu povremena propadanja kada je ponovo tonuo u maglu. Koji aerodrom? Da li je to bilo u Ženevi? Ne, s obzirom na Boltonovo prisustvo, pre će biti da je to bio London. Video je kako mu se Bolton približava dajući mu znak, za koji je odmah shvatao da predstavlja upozorenje. Ali na šta? Pre no što je mogao da odgovori na ovo pitanje začula se buka cepanja, kao da je onaj sanduk u kome je on bio sahranjen udario o stenu na dnu brze reke, s tim što je sada vodopad bio užasno blizu.
     Cepanje se produžavalo, zvuk kidanja drveta. Za Isaka Njutna bila je tajna zbog čega voda iz reke još nije prodirala u sanduk i zbog čega, kada je vodopad bio tako blizu, nije već preleteo njegovu ivicu i sada se obrtao i izvijao u vazduhu da bi se žestako razbio o stene, dole, ili se već davio zevajući za vaduhom u vrtlogu vode što huči ispod vodopada.
     A onda su se dogodile tri stvari: neka vučna sila poduhvatila je gornji deo njegovog tela izvlačeći ga napolje, tako da je Isak Njutn pomislio da je isisan iz sanduka; postao je svestan mutne svetlosti što se uklapalo u njegovu pretpostavku da je potopljen u dubokoj vodi; osetio je uz to, iznenadnu, hladnu studen šta se, takođe, uklapalo u njegovu predstavu o tome šta se događa. Ta studen, shvatio je sumorno, ubrzo će mu doći glave.
     Dogodile su se još tri stvari: ponovo ga je zahvatila ona vučna sila pa je Isak Njutn osetio kao da ga vuče po dnu bazena s ledenom vodom. A onda, kao što ga je prethodno iznenada obuzela studen, došlo je do trenutnog skoka temperature do stepena zagušljive toplote; u istom trenutku začuo je glasove i konačno jasno video okolinu u kojoj se nalazio.
     Oči Isaka Njutna bile su prekrivene čvrstim povezom. Bio je u pravu u pogledu drvenog sanduka u kome je bio zatočen. Sada je video da je sanduk bio smešten u nezagrejanom prostoru za teret nekog aviona, inače valjano zaštićenom od hladnoće. Bila je to debela izolacija koja je u isti mah ublažavala tutnjavu avionskih motora stvarajući u njegovoj uobrazilji utisak hučanja vodopada. Vučna sila je poticala od nekog čoveka, ogromnog kao planina, koji je bio u društvu još jedne osobe, patuljaste u odnosu na njega. Taj mali čovek otvorio je vazdušnu pregradu između nezagrevanog teretnog odeljka i toplog putničkog odeljka i Isak Njutn, je bio uvučen kroz nju snagom velikog čoveka, što je objašnjavalo nagli skok temperature. Vodio se razgovor na jeziku koji on nije razumeo, s još tri glasa koja su se u međuvremenu pridružila, a zatim je Isak Njutn osetio da su remeni, kojima je bio vezan i povlačen naviše poput kineske lutke, iznenada popustili. Lagano i drhtavo podigao se na noge da bi ugledao još jednog čoveka moćnog izgleda. On je stajao ispred Njutna, bio je ćelav, imao je oko pedeset godina, veoma plave oči i lobanju koja se čudno rascvetavala iznad slepoočnica.
     "Nadam se da Bolton nije grubo postupao s Vama, profesore Njutn", reče čovek na egleskom, široko se osmehujući i otkrivajući niz ravnih, veoma krupnih zuba. "Dozvolite mi da se predstavim. Moje ime je Kaufman Sv. Džon. Ako budete dobri i pođete ovim putem, ubrzo ćete se uveriti da ste među prijateljima."
     Kaufman Sv. Džon je krenuo prema prednjem delu aviona koji je bio namešten foteljama kao prva klasa komercijalne letelice. U jednoj od fotelja, pretvarajući se da čita neki magazin, sedeo je profesor geastrofike iz Kembridža.
     "Oh, konačno su Vas izvukli odande! Milo mi je zbog toga. Da sam na Vašem mestu, rekao bih im ono što žele da čuju. Nema nikakvog smisla da dižete galamu zbog toga. Najposle, Vi lično ništa ne gubite", reče Bolton nateravši Kaufmana Sv. Džona da se ponovo široko osmehne i progovori:
     "Bez sumnje ćete se pitati, profesore Njutn, kako je došlo do poznanstva između mene i profesora Boltona. Sreli smo se pre par godina pri pokušaju da stvorimo monopol nad svetskim tržištem bibera u čemu nas je, moram sa žaljenjem da priznam, osujetila CIA. Ali ne pre no što je siroti Bolton potpuno izgubio svoju košulju."
     "To sam mogao i da pretpostavim."
     "Vaša poslovna sposobnost zavređuje priznanje, profesore Njutn. Pretrpljeni su gubici. Gubici koje ćemo sada naplatiti, srećan sam što mogu da kažem. Naplatiti sa znatnom kamatom, još sam srećniji što mogu da kažem."
     "Od koga?"
     "Od Amerikanaca. Uvek su to Amerikanci, nije li tako?"
     "Ne znam, je li tako?"
     "Oni hoće šifru za Halejevu kometu, shvatate?" umeša se Bolton. "Sve što je potrebno to je da je napišete i date objašnjenje koje bi Amerikancima omogućilo da sami uspostave vezu s Halejevom kometom."
     "Za šta će oni platiti?" upita Isak Njutn.
     "Svakako", odgovori Kaufman Sv. Džon kratko, "platiće."
     "Puno?"
     "Puno."
     "Dovoljno da uspostavite monopol na svetskom tržištu bibera. Bila je reč o tržištu bibera, zar ne?"
     "Nemojmo ulaziti u ono što je u ovom trenutku nebitno, profesore Njutn."
     "Radoznao sam gospodine Sv. Džone. Voleo bih da znam kako je dogovorena ta isplata? U kojoj valuti? I gde? Ili će se to sve izvesti u nekoj budućnosti za koju je, čini se, profesor Bolton, toliko vezan."
     "Rekao sam da je bolje da izbegavate nebitna pitanja, profesore Njutn."
     "Da li je nebitno ako upitam šta će se dogoditi sa mnom pošto vam dam šifru?"
     "Bićete spušteni na stokholmski aerodrom."
     "Pomalo sam zabrinut zbog dobrih izgleda da preletimo Stokholm", nastavio je Isak Njutn, "u kom slučaju bismo se našli na mnogo manje prijateljskoj toritoriji, bar s moje tačke gledanja. Odista, sklon sam da pomislim kako smo već skoro stigli do Stokholma."
     "Sve se to graniči s nebitnim, profesore Njutn. Kao da iz nekog beskorisnog razloga nastojite da uštedite na vremenu. Ali, da bih zadovoljio vašu radoznalost, reći ću Vam da smo sada blizu Severnog pola, dobrano udaljeni od uobičajenih vazduhoplovnih puteva. Planirano je da kružimo oko pola sve dok posao ne bude završen."
     "A šta ako odbijem da sarađujem?"
     "Ali ne možete odbiti, Njutne! Ne možete odbiti. Zar ne shvatate da je ovaj avion leteće mučilište", rekao je Bolton nervozno svojim unjkavim glasom.
     Isak Njutn je posle ovoga postao svesniji da je zadnji deo aviona bio skriven jednom zavesom. Baš u trenutku kada je podigao oči prema njoj, zavesa se razmače a u razdelu se pojavi jedna prilika; čovek je imao voštano lice, neurednu ravnu belu kosu koja je dosezala do ramena, a bio je odeven u belo kao lekar.
     "To je stvar aritmetike", reče Kaufman Sw. Džon. "Niko ne odbija posle sedme injekcije. Već s petom dolazi do određenog moždanog rastrojstva. Sa desetom stiže smrt. Izbor je Vaš, profesore Njutn."
     Isak Njutn je znao da mora da odbije, ali još nije znao zbog čega mora tako da se ponaša. Zašto bi to moralo da se uradi na grub način kada, na kraju krajeva, njegovo ispisivanje šifre više neće imati nikakvog značaja? Ako je to bio slučaj, zašto da je odmah ne da ovim kreaturama? Pa ipak, u svesti mu je kristalno jasno blistalo da još nije kucnuo čas za to. Pre nego što dođe taj trenutak moralo se krenuti trnovitim putek kojim su mnogi drugi kroz duge milenijume istorije bili primorani da krenu - među njima i Skrudži, verni skladištar njegove Laboratorije.
     Bolbočan ga je lako podigao iz stolice kao da je reč o detetu, izneo ga iz prijatne udobnosti prednjeg dela aviona i uneo u jedan veoma različit svet koji je ležao iza zavese - svet bleštave svetlosti; opremljen instrumentima dostojnim prave operacione sale. Kaufman Sv. Džon doviknuo je otpozadi:
     "Samo jednu inekciju, za sada."
     Brzinom koja je svedočila o rutini, Isak Njutn je bio privezan za uzan krevet, pošto mu je skinut kaput, a košulja posuvraćena do ramena. Osetio je neki ledeno-hladan dodir na ruci. "Da bismo sprečili da osetite iglu", reče čovek voštanog lica i u belom mantilu blagim, prigušenin glasom. Onda je usledio ubod igle propraćen istim onim blagim glasom čoveka s voštanim licem.
     "Samo malo pritiska, malo pritiska."
     Mora da su se remenovi kojim su bile vezane ruke i noge Isaka Njutna na neki način sami razrešili, jer je osetio kako su popustili upravo u trenutku kada se jedan čelični kavez visok oko pola metra spustio odozgo na krevet.
     Grčevi su naišli posle otprilike trideset sekundi. Mišići su se po celom telu žestoko grčili - mišići nogu, stomaka, leđa, grudi i vrata - nagoneći ga da vrišti, da grakće, da jeca bez predaha. Kada bi nepodnošljivi bol popustio na jednom mestu, započeo bi na nekom drugom. Gušenje je presecalo put vazduhu do njegovih pluća. Bol je proizvodio učestale spazme nesvesti iz kojih je bio žestoko mamuzan natrag istim crvenim, treštećim, vrištećim bolom. Na kraju je usledilo konačno razdoblje nesvesti. Kada se naposletku povratio iz njega, otkrio je da se nalazi u stolici u prednjem delu aviona. Dok je otvarao oči čuo je neki glas koji je rakao:
     "Daćemo mu par trenutaka da se oporavi. Pusti mu magnetofonski snimak."
     Bilo je trenutaka kada je Isak Njutn mogao da prepozna kao svoj vrišteći glas s magnetofonskog snimka, što je dopirao iz zvučnika postavljenih s obe strane aviona, ali su zvuci koji su izlazili iz njih najvećim delom predstavljali neko neprepoznatljivo buncanje i dahtanje stvorenja in extremis; tim je zvucima nedostajala bilo kakva raspoznatljiva ljudska karakteristika. Kada se Isak Njutn dovoljno oporavio da bi postao svestan kako mu je košulja na leđima u goloj vodi, opazio je čoveka voštanog lica kako stoji malo iza polurazmaknute zavese i polako češlja svoju dugu pravu kosu. U suprotnom pravcu, na prednjem kraju glavne kabine, nalazila su se čvrsto zatvorena vrata koja su verovatno vodila do pilotsike kabine gde je izvesno sedela nekakva vazduhoplovna posada. Da li je ta posada bila sastavljena od manje-više normalnih pilota koji su sprovodili naloženi plan leta ne interesujući se mnogo za ono što se odvijalo u glavnoj kabini iza njih? Ma kakav bio odgovor na ovo pitanje, Isak Njnutn je namah postao uveren da će mu spas na neki način doći od tih vrata za pilotsku kabinu. Dok su mu oči bludele u tom pravcu setio se onog psalmiste čije su oči bile podignute prema brdima. Ali na pitanje otkuda i zbog čega mu je došlo to uverenje nije mogao da pruži razuman odgovor.
     Boltonovo lice bilo je belo poput avetinjski voštanog lica one kreature iza zavese.
     "Trebalo je da im kažete ono što žele da saznaju. Nema smisla da se ovako mučite!" zavapio je Bolton gotovo histerično.
     "Profesor je u pravu", klimnuo je Kaufman Sv. Džon. "Profesor geostrofike je u pravu. Geostrofika! Vetar! Dosta mi je ovog vetrogonje od čoveka. Dozvolite mi da Vam pokažem, profesore Njutn, šta se događa kada me izda strpljenje. Bolbočane! Nešto ranije ćemo ostvariti naš plan s ovim profesrom vetrogonjom."
     Idući palagano na petama, Balbočan se korak po korak približavao stolici na kojoj je sedeo Bolton. Onaj Bolbočanov patuljasti drugar pratio je s izrazom divljenja na licu svaki njegov pokret.
     "Oh ne, ne mene!" zavapio je Bolton, a onda stao da vrišti iz sveg glasa. "Ništa rđavo nisam učinio!"
     "Osim što si ono što jesi", odgovori Kaufman Sv. Džon prezrivo.
     "Oh, ne!" ponovo vrisnu Bolton kad je Balbočan stigao na samo dva do tri koraka od njega. "Platiću sve što dugujem", viknu Bolton, "do poslednje kopjejke."
     "I hoćeš", uzvrati Kaufman Sv. Džon svojim najuglađenijim glasom. "Tvoj dug biće namiren vrednim doprinosom mojoj arhivi. Napolje s njim!"
     Bolbočan je zgrabio profesora geostrofike onako kako odrastao čovek hvata jogunasto dete. Isak Njutn je bezmalo očekivao da vidi kako Bolbočan jednim surovim udarcem namah lomi Boltonov vrat. Ali ne, oni su odveli jadnog čoveka iz prednjeg dela kabine, ostavivši Isaka Njutna u trenutnoj nadi da mu se pružila prilika da izravna račune sa onom kreaturom voštanog lica iza zavese. Nevolja je, međutim, bila u tome što u njegovom telu nije ostalo ni trunke snage. To je shvatio s osećanjem očajanja kada je pokušao naglo da ustane iz stolice u kojoj je sedeo.
     No Isak Njutn nije zadugo ostao da sedi. Posle dva do tri minuta Bolbočan se vratio. Ščepao je Isaka Njutna i, delimično ga gurajući a delimično ga noseći, odveo ga do najniže platforme aviona gde su Kaufman Sv. Džon i Bolbočanov patuljasti drugar zurili kroz gornju providnu polovinu vrata palube. S druge strane vrata nalazio se Bolton, profesor geostrofike ili vetrova kako je to Kaufman Sv. Džon ispravno primetio. Bolbočan je pritisnuo nos Isaka Njutna na providni materijal tako da se njegovo lice našlo na svega nekoliko centimetara od Boltonovog. Isak Njutn je s užasom posmatrao kako Bolton, čije je lice bilo iskrivljeno od panike i straha, očajnički doziva u pomoć; no ni rečca od onoga što je vikao nije se mogla čuti kroz vrata.
     Bolton je bio smešten u nekakav mali odeljak koji su tvorili široka vrata s unutrašnje i trup aviona sa spoljašnje strane. Na svoj još veći užas Isak Njutn je shvatio da je Bolton smešten u jedan središnji odeljak vazdušne komore. Još dok ga je ovo saznanje obuzimalo, onaj patuljasti čovek propeo se na prste da bi dosegao jedno veliko dugme koje je počeo da pritisika uz nekakve svečane i razmetljive gestove kao da je bio pomoćnik prizivača duhova na svojevrsnoj mefistofelovskoj ravni. S naizgled beskonačnom sporošću, klizeća vrata na spoljašnjem delu odeljka malko se rastvoriše. Isak Njutn je mogao da vidi kako Bolton pokušava da zarije nokte u tvrdi prozirni materijal. Delić sekunde kasnije profesor vetrova je iščezao usisan snagom bočnih struja aviona.
     Patuljasti čovek ponovio je svoju predstavu propinjući se na prste i pritiskajući jedno drugo dugme, a Isak Njutn je s nevericom posmatrao kako spoljašnja vrata vazdušne komore klize natrag zatvarajući komoru. Potom je opazio kako Kaufman Sv. Džon nešto govori u mikrofon interkomunikacionog sistema. Iako mu je jezik koji je korišćen bio nepoznat, bilo je očigledno da Kaufman Sv. Džon daje uputstva letačkoj posadi s obzirom da se avion odmah zatim oštro strmoglavio, izvijajući se i obrćući, kao da je sam đavo navodio pilota da ih slupa o tlo ispod njih. Konačno se poniranje prekinulo da bi avion najpre leteo u vodoravnom pravcu a onda stao da se postojano penje. Posle ovih teških trenutaka, koje je proveo pokušavajući da održi ravnotežu pri žestokim, brzo promenjivim ubrzanjima, Isak Njutn je bio najuren natrag do svoje stolice u prednjem delu glavne kabine.
     Narednih nekoliko trenutaka ništa se nije dogodilo. Čovek voštanog lica i dalje je stajao, čekajući odmah iza zavese. I uvek prisutni Bolbočan stajao je blizu stolice Isaka Njutna. Koliko je toga bilo potrebno ukloniti sa fasade Bolbočanovog lica pa da se ovaj ne razlikuje od majmuna? Ne mnogo, zaključio je Isak Njutn. Patuljasti čovek držao je oči prikovane za zatvorona vrata koja su ih razdvajala od pilotske kabine. U međuvremenu, Kaufmam Sv. Džon je nešto nadahnuto upisivao u svesku s kožnim povezom koju je najzad sklopio sa smeškom, rekavši uz svoj najblaži osmeh:
     "Moja arhiva!"
     Pojavilo se crveno svetlo iznad vrata pilotske kabine, na šta je patuljasti čovek izveo podnošljivu imitaciju piruete, prišao vratima i ušao kroz njih pokazujući na taj način da nisu bila zaključana. To bi Isaku Njutnu pružilo priliku da zadovolji radoznalost u pogledu letačke posade da se ova gromada od Bolbočana nije slučajno nalazila baš između njega i vrata. Shvatio je da bi iz svake druge stolice bio u boljem položaju da virne kroz vrata; ali iz nekog razloga, koji nije umeo da izrazi rečima, činilo mu se značajnim da se nalazi upravo na mestu na kome je bio.
     Onaj patuljasti čovek ponovo se pojavio noseći nešto što je Isaku Njutnu izgledalo kao prenosna video-kamera. Još jednom su se vrata letačke kabine zalupila pre no što je uspeo ma šta da vidi kroz njih. Ali prizor video-kamere odagnao je i ono malo nade koju je Isak Njutn polagao u moguću pomoć letačke posade. Očito je, pomislio je Isak Njutn, da to nisu nedužni profesionalci kao što se isprva ponadao. Njegova poslednja pomisao ubrzo je bila dramatično potvrđena. Pa ipak, Isak Njutn nije mogao da isključi ta vrata iz svesti; ali zbog čega je to tako bilo, i dalje je ostajalo neizvesno kao i pre.
     Patuljasti čovek postavio je kameru koju je doneo iz pilotske kabine u nešto što je očigledno bio projektor smešten iza jedne pregrade. Pošto je okrenuo veći broj prekidača, iz instrumenta je potekao zrak svetlost i prošao kroz rupu u pregradi na visini od oko 160 santimetara od poda kabine. Patuljasti čovek se ponovo pojavio kada je konačno postavio kameru, izveo još jednu piruetu, a zatim je spustio platno, jedno od onih koja se često koriste za prikazivanje filmova u avionima.
     "Pravi stručnjak za elektroniku, nema šta", reče Isak Njutn na šta je Kaufman Sv. Džon smesta uzvratio:
     "Nije mudro zbijati šale s Margolisom, u šta su mnogi, na svoju štetu, mogli da se uvere, uključujući i našeg zajedničkog prijatelja - profesora vetrova."
     Isak Njutn se uverio da nije u pitanju bio nekakav igrani film, već traka upotreblena da se zabeleži Boltonovo padanje kroz vazduh. Sirotan je leteo široko razmaknutih ruku i nogu, obrćući se prilično polako, poput jedara vetrenjače. Pilot aviona vešto je zabeležio padanje na traci, dovodeći u određenim trenucima avion ispod nesrećnog čoveka tako da se činilo kao da Bolton pada prema sočivu kamere. Ruke i noge su mu bile tako ukrućene da se Isak Njutn pitao da li se Bolton skroz smrzao u tom stavu ili se led zgusnuo i čvrsto ga okovao. Traka je sadržala prizore naizgled beskrajnih arktičkih planina prema kojima je avion ponirao. U početku su te planine izgledale niske i nematerijalne ali, kako se visina aviona smanjavala, one su brzo rasle sve dok nisu počele da sevaju pojedinosti grebena i glečera u brzo izmenljivom kaleidoskopu srebrnaste i bele boje. Bolton je uvek bio u kadru, dok je padao prema snegom pokrivenim padinama planina koje su bile napola obasjane Sunčevom svetlošću a ostalo je ležalo u senkama. Tek kada je figura profesora geostrofike, naprestano se obrčući, prešla iz predela svetlosti u senku, konačno je nestala s vidika izgubivši se u mračnom ambisu tamo dole.
     Film je trajao otprilike dva minuta, ali se Isaku Njutnu učinio mnogo dužim. Uhvatio je sebe u pokušaju da se priseti kolika je početna brzina padanja ljudskog tela kroz vazduh. Da li je iznosila 160 kilometara na sat? Ne, mora da je bila veća! To znači da je Bolton padao s visine od bezmalo 10.000 metara, s visine gde je temperatura vazduha verovatno ispod -30 stepeni Celzijusovih. Setio se ljute hladnoće koju je osetio kada su ga izvukli iz sanduka u teretnom odeljku ovog aviona.
     Puštali su film nanovo i nanovo, i svaki put ga je Isak Njutn gledao kao opčinjen uočavajući pri ponovljenim prikazivanjima sve više novih detalja. Posebno ga je privukao način na koji se osa rotacije čoveka koji je padao menjala - poput lista opalog sa grane u neko popodne bez vetra. Pri tom je opomenuo sebe da je takva radoznalost krajnje neumesna - no njegov pokušaj da dosegne moralistički stav ostao je bez uspeha. Kad god bi pokušao da oseti sažaljenje prema Boltonu, setio bi se Skrudžijevog mrtvog tela kada su ga iznosili iz Laboratorije. Ovo sećanje izazvalo je kod Isaka Njutna strašnu mržnju prema ovim stvorovima oko njega, a s tom mržnjom naišlo je i čudno uverenje da je gotovo kucnuo čas... ali za šta je kucnuo čas, to još nije uspevao sebi da razjasni.
     "Za moju arhivu", zakliktao je Kaufman Sv. Džon u bezmernom zadovoljstvu.
     "Ne, ne za Vašu arhivu, već za nešto daleko strašnije od toga", rekao je Isak Njutn odsutno, jedva primećujući ljude oko sebe. Šta god da je bilo to što se ticalo vrata pilotske kabine, sada je bio siguram da to nešto nije imalo nikakve veze s letačkom posadom. Bila su to vrata za nešto potpuno različito.
     "Rekao sam za moju arhivu", zagrme ponovo Kaufman Sv. Džon. "A sada da pređemo na Vaš slučaj, profesore."
     "Mislim da ste, isto tako, rekli da Vas zanima šifra. Šifra za Halejevu kometu, zar ne?" upita Isak Njutn nekim dalekim glasom koji je teško mogao da prepozna kao svoj.
     "Pokazali ste veštinu u odugovlačenju, profesore. Beznačajnom odugovlačenju. Ali više nema odlaganja. Šifru!"
     "Šifra nije jednostavna. Inače bi je oni koji je žele već odavno dešifrovali. Dajte mi jedam blok i napisaću Vam je. Biće tu puno stranica."
     Patuljasti Margolis doneo je pribor za pisanje i Isak Njutn je stao da ispisuje šifru drhtavom rukom. Posle izvesnog vremena postao je svestan da se čovek voštanog lica primakao i sada je stajao iza njegove stolice posmatrajući i neprekidno češljajući svoju kosu koja je dopirala do ramena.
     "Ako hoćete tu šifru", zareža Isak Njutn obraćajući se Kaufmanu Sv. Džonu glasom kojim je najzad izrazio žestinu svoje srdžbe, "recite ovoj gnusnoj spodobi da se udalji."
     Da nije bilo neprekidaog brujanja avionskih motora poslednje reči Isaka Njutna izazvale bi poduži muk propraćen izrazima zaprepašćenja na licima Bolbočana i patuljastog Margolisa.
     "Profesore, zar Vam nije palo na pamet da će možda ubrzo doći čas kada ćete u agoniji svojih vrištećih nerava pomisliti da je negdašnji profesor geostrofike bio veoma srećan zbog načina na koji je umro? Impetronius je uvređen, profesore", odgovori Kaufman Sv. Džon tonom koji je pokazivao da mu je iznenada zastala knedla u grlu.
     "Zašto bih onda mario da Vam dam tu šifru? Zar nije dogovoreno da me spustite na stokholmski aerodrom?"
     "Daćete Vi meni šifru, profesore. Daćete mi je da biste uštedeli na vremenu. Naprosto: da biste uštedeli na vremenu. Ali ako Vas pustimo da pišete po volji, kako ću ja da znam da ne pišete nekakve besmislice da biste uštedeli na vremenu?"
     "Možete da uzimate list po list i da proveravate", odgovori Isak Njutn istrgavši prvi list iz bloka i bacivši ga sa prezirom prema Kaufmanu Sv. Džonu. Patuljasti Margolis ga je pokupio uz još jednu baletsku piruetu.
     "U tam slučaju Impetronius će se zakratko povući", odobrio je Kaufman Sv. Džon preuzimajući list od Margolisa.
     Voštanoliki Impetronius se odmakao do napola raskriljene zavese stavši, međutim, više ispred nego iza nje i ne prestajući da češlja svoju dugačku, bezobličnu, belu kosu.
     Buka motora oštro je nadraživala čula Isaka Njutna što je bilo neobično s obzirom na to da je tokom prethodnih časova uspevao da je isključi iz svesti. Ruka mu je podrhtavala dok je pisao. Sve više je podrhtavala što su minuti proticali. Prisilo je sebe da se koncentriše inače ne bi uspeo ništa da napiše, jer je sad strah zamenio srdžbu - strah koji je bio oštar i dijagnostički, strah koji je već jednom osetio one olujne noći u kolibi na obali Norfolka. Kao što je i tada nešto bezimeno ušlo u kolibu, tako se i sada to nalazilo u ovom avionu. Isaka Njutna je opsedala sumanuta pomisao da je ta stvar nekako ušla u avion u trenutku kada je Bolton bio zbačen iz njega, onda kada su spoljašnja vrata na trupu aviona bila otvorena.
     Dok je pisao, Isak Njutn se pomerao centimetar po centimetar menjajući položaj stolice u kojoj je sedeo. Bilo je značajno što stolica nije bila pričvršćena za pod već se mogla pomerati po šinama kao sedište u automobilu. To pomeranje stolice mic po mic, ali tako da to ostali ne primete, sada mu se činilo važnijim od šifre koju je nastavio da ispisuje drhtavim i iskrivljenim rukopisom, ispuštajući listove na pod kabine svakih nekoliko sekundi. Bio je svestan Margolisa koji je skupljao listove i dodavao ih Kaufmanu Sv. Džonu. Ovo je, takođe, izgledalo neobično važno i to ga je, uprkos njegovom neprekidnom drhtanju, dovodilo u nedoumicu.
     Bučno tutnjanje motora iznenada je zamrlo prešavši u nekakvo predenje, a onda je čak i to predenje utihnulo. Isak Njutn se zapitao da li je pomerio pameću. Tada je primetio da i ostali napeto zure u vrata koja su ih odvajala od pilotske kabine. Vrata. Vrata od čega? To više nisu bila metalna vrata. Vrata su bila drvena, a preko tih drvenih vrata bila je pričvršćena prečaga. Isak Njutn je mogao da vidi da su to stvarno bila vrata kolibe a ne aviona, a istog trenutka kada su se motori potpuno ugasili, njegova svest se ispunila zvucima zavijajućeg vetra i razgoropađenog mora.
     Bila je to koliba na obali u Norfolku one noći velike oluje, i baš kao i te noći, i sada je blesnula nekakva prikaza i to tako sjajno da se Isak Njutn istog trena otkotrljao sa stolice. No pre no što je to učinio uspeo je da vidi kako se ta avetinjska stvar udvaja, a zatim i učetvorostručuje da bi se konačno četiri veoma visoke blistave prilike uputile od vrata ka kabini. Pomamnoj uobrazilji Isaka Njutna učinilo se da je za njima razbesnelo more provalilo unutra.









57.
     Sada su se u avonu čuli glasovi. Isak Njutn je pažljivo slušao gotovo očekujući da jezik na kome su prisutne osobe govorile bude nezemaljski. Ali jezik je pripadao germanskoj grupi, iako nije bio nemački. Slušao je zatvorenih očiju, ležeći nepokretno poput ranjene životinje, nastojeći da ne bude primećen. Tako je to potrajalo sve dok ga neko nije dodirnuo i prevrnuo. Otvorio je oči i ugledao dva čoveka i jednu ženu koji su stajali iznad njega, sve troje u nekoj vrsti uniforme, po izgledu policijskoj. Videvši zgranut izraz na licu jednog od ovih ljudi, Isak Njutn upita:
     "Gde sam?"
     "Englez", reče žena dvojici muškaraca, a onda odgovori: "Vi ste na stokholskom aerodromu."
     Kroz oblake magle koji su mu ispunjavali glavu, Isak Njutn se setio da je krenuo negde na put sa Frensis Margaret. Ali to je bilo za Frankfurt, ne za Stokholm. To znači da je avion očigledno skrenuo s kursa i srušio se. A onda se odjednom setio Boltona i kako je bio izbačen iz aviona, Bolbočana, onog patuljastog čoveka i jednog suludog stvora sa rascvetalom lobanjom: Kaufman Sv. Džona, da li mu je tako bilo ime. No sve to mora da je bila maštarija prouzrakovana rušenjem aviona, zaključi on - plod rastrojstva njegove svesti... Šta se, međutim, dogodilo sa Frensis Margaret? Pri toj pomisli pokušao je da se podigne na noge.
     "Ne, ne!" uzviknu jedan od muškaraca. "Biće bolje da pričekate."
     "Dok ne stignu nosila", dodade žena.
     Pokušali su da ga zadrže, no to ga je samo na ljutilo.
     "Pustite me", rakao im je što je glasnije i odlučnije mogao. "Moram da otkrijem šta se dogodilo s ostalim putnicima."
     Opazio je da su se žena policajac i dva muškarca samo zgledali.
     "Bolje je da to ne vidite", reče mu potom žena umirujućim ali čvrstim glasom. Ovo je, međutim, samo uvećalo odlučnost Isaka Njutna.
     "Do đavola sa nosilima", rekao im je ustajući.
     Teško da je mogao, kada je pobliže osmotrio unutrašnjost aviona, da kaže da se letilica srušila, budući da nije bilo nikakvog loma. Grubo sletanje, to da, ali ne i pad; čak su i sva svetla u avionu bila upaljena. Njegovo košmarno sećanje je, dakle, ipak bilo verodostojno. Pored toga, Isak Njutn je prepoznao poluraskriljenu zavesu. To znači da su ovde stvarno bili čovek voštanog lica, Bolton i ostali. Znao je šta se dogodilo s Boltonom, ali gde su ostali?
     Odgovor na ovo pitanje bio je jeziv. Nedaleko od stolice na kojoj je sedeo moglo se videti nekoliko tamnih predmeta čovekove visine cilindričnog oblika. Bilo ih je četiri, a toliko je bilo i onih ostalih, po odlasku Boltona. Četiri stalagmitska cilindra, ne bele boje, kao prirodni stalagmiti, već crni kao zift. Cilindri su tu stajali kao što bi ljudi mogli da stoje. Isak Njutn je zakoračio prema mestu gde se ranije nalazio čovek voštanog lica.
     "Oprezno", povika žena policajac.
     Budući da je Isak Njutn bio nesiguran na nogama neizbežno je moralo da se dogodi da zakači crni materijal koji se namah smrvio kao što se mrve sagorele novine. Pogledao je zatim prema vratima letačke kabine, vratima koja su mu se činila toliko značajnim, vratima koja su u jednom trenutku zadobila izgled onih u kolibi Hauarda Bejkera, vratima za koja je mislio da omogućavaju tajanstven pristup nekim drugim dimenzijama. Gde su ona vodila? Odlučivši da to konačno otkrije, Isak Njutn je krenuo, i dalje na staklenim nogama, ka tim vratima. Jedan od policajaca ga je uhvatio za ruku u pokušaju da ga spreči u nameri, ali je Isak Njutn odmahnuo glavom i s teškom mukom produžio napred. Policajac je išao naporedo s Isakom Njutnom, a njegove kolege su ih pratile u stopu tako da su sve četvoro prošli kroz vrata gotovo istovremeno.
     Na Njutnovo iznenađenje, pa čak i razočaranje, letačka kabina je bila uobičajeno prenatrpana instrumentima. Pa ipak, nije bila sasvim normalna, zapravo, bila je daleko od normalne, jer su njen skučeni prostor ispunjavala još četiri avetinjski crna cilindra.
     "Ali kako je avion uspeo da sleti?" uzviknu Isak Njutn.
     "To je pitanje", odgovorio policajac.
     "Jedno od pitanja", dodade žena policajac.
     Pre no što je pristao da napusti avion, Isak Njutn je zahtevao da pogleda i odeljak za teret gde se pokazalo da je usled sile sletanja drveni sanduk bio odbačen na trup aviona. Već i samo prisustvo drvenog sanduka svedočilo je o baspogovornoj verodostojnosti njegovog sećanja. Potom je zatražio da sam siđe niz stepenice aviona odbacujući ponovljene ponude da mu obezbede nosila i ne obraćajući pažnju na policajca koji ga je pridržavao za lakat i neprekidno ponavljao:
     "Ne možemo da budemo odgovorni za Vašu bezbednost ukoliko ne prihvatite naš savet."
     "Nisam Vas pitao za savet", odbrusio je Isak Njutn. Sada kada je opasnost minula razdraživala ga je usamljenost. I pored svega, dopustio je da ga povezu bolničkim kolima pošto se po svetlima u daljini uverio da je to odista bio stokholmski aerodrom. Njegov ručni časovnik pakazivao je da je skoro 10 sati uveče, što je značilo da je prošlo oko sedam časova otkako je napustio London. U tom vremenskom razmaku avion je sigurno preleteo veću razdaljinu nego što je direktna linija od Londona. Moguće je da je stvarno leteo blizu Severnog pola kao što je sada u pepeo pretvoreni Kaufman Sv. Džon tvrdio. U tom slučaju, poslednji sati navigacije aviona zahtevali su više od običnog objašnjenja. Isak Njutn je pomislio da je možda bio uključen automatski pilot premda je znao da to ne bi moglo da bude dovoljno da se avion dovede od Severnog pola do stokholmskog aerodroma. Glava ga je, međutim, tako bolela da nije uspevao sasvim trezveno da razmišlja.
     U čekaonici u koju su ga odveli nalazili su se policijski kapetan, jedan čovek u belom mantilu i dve bolničarke. Izmenjali su nekoliko reči na švedskom, a onda je čovek u belom zavrteo glavom.
     "Nije mudro biti tako tvrdoglav. Želeo bih da Vas pregledam."
     "A ja želim da upotrebim telefon. A posle toga želim da se prvim avionom vratim u London", odgovori Isak Njutn.
     "Nije mudro...", ponovi čovek u belom mantilu.
     "Nisam tražio savet od Vas, doktore", uzvrati Isak Njutn. "Odvedite me do telefona i manite se daljih gluposti", obrati se zatim policijskom kapetanu.
     "Da li biste mogli da mi kažete Vaše ime, gospodine?" upita ovaj čovek.
     "Njutn. N j u t n."
     Kapetan je na ovo klimnuo glavom i rekao:
     "Da li biste me izvinili, gospodine Njutn. Odmah ću se vratiti."
     Jedna od bolničarki, lepa devojka ovalnog umilnog lica, donela mu je dve bele pilule i čašu vode.
     "Šta je ovo?" upita on.
     "Aspirin. Vrlo ste sumnjičavi. Molim Vas, uzmite ih."
     Istog časa kada je progutao pilule prostorija je počela da mu se okreće i Isak Njutn se pobojao da će pasti. Nevolja je bila u tome, zaključio je, što ga je doktorov beli mantil podsetio na čoveka s voštanim licem.
     "Da nije slučajno Vaše ime Impetronius?" upitao je doktora koji je slegnuo ramenima i zavrteo glavom. "Ne, mislim da nije", dodade Isak Njutn kiselim glasom.
     "Profesor Isak Njutn?" upitao je policijski kapetan.
     "Da."
     "Profesore Njutn, Vi ste, verujem, odgovoran građanin. S obzirom na to razumećete", nastavi on, "da je neophodno da date zvaničnu izjavu."
     "Ja?"
     "Vi, naravno."
     Isak Njutn se za trenutak zamislio a potom odgovorio:
     "Razumem kapetane. Ali zar to nije moguće obaviti na taj način što bih se kasnije vratio ovamo iz Londona? Shvatate, u Londonu su sigurno zabrinuti za mene. Hoću da kažem da ne znaju gde se nalazim."
     "To se lako da rešiti telefonskim putem."
     "Tražio sam da telefoniram čim sam došao ovamo. Možda ste zaboravili?"
     "Biće najbolje za Vas, profesore Njutn, da prespavate ovu noć ovde."
     "A telefon?"
     "Da, da, to možemo da sredimo. Vidite, do sutra ujutru nema letova za London."
     "Onda pođimo da telefoniramo", navalio je Isak Njutn ustajući iz stolice.
     "Sredićemo to ako mi date broj."
     Kapetan je dodao Isaku Njutnu beležnicu u koju je ovaj upisao broj dežurnog telefona kancelarije predsednika vlade.
     "Čini mi se da od svega ovoga pomalo pravite operu, kapetane. Više bih voleo da pozovem sam."
     "Onaj avion tamo nije baš naročito prijatna opera."
     "Dozvolite da Vas otvoreno upitam, kapetane, da li mi zabranjujete upotrebu telefona?"
     "Takvo je naređenje, profesore Njutn. Obavesti ćemo ipak, da ste bezbedni."
     "Naređenje od koga?"
     "Ne mogu da kažem."
     Bes koji je sada obuzeo Isaka Njutna samo mu je pogoršao glavobolju do te mere da je odlučio da se mane pomisli o bilo kakvoj daljoj raspravi. Uzimajući u obzir da je švedski zakon, po svoj prilici, davao aerodromskoj upravi pravo da zadrži putnike neko ograničeno vreme, što su zakoni većine zemalja takođe dopuštali, a imajući u vidu da su okolnosti njegovog dolaska u Stokholm bile odista neuobičajene, zaključio je da je najbolje da najpre prespava ovu glavobolju i tek ujutro podigne sidro.
     "Ako je tako, gde treba da spavam?" upitao je. Čuvši ovo, doktor je krenuo prema njemu na šta je Isak Njutn izgubio kontrolu i povikao na nemačkom:
     "Priđi još korak i razbiću te o zid!"
     Policijski kapetan je na ovo kratko dao znak doktoru koji je smesta izašao iz čekaonice.
     Ona druga bolničarka, jedna platinasta plavuša oholog izraza, ni izbliza onako mila ko prva, ćutke je povela Isaka Njutna kroz malo predvorje, pa duž praznog hodnika do niskog stepeništa na čijem je vrhu otključala neka vrata koja su se pokazala kao ulaz u apartman. Pošto mu je pokazala krevet i izvadila iz ormana pidžamu koju je bacila na postelju, ohola bolničarka ga je ostavila samog.
     Pidžama je bila premala. Prakleto premala. Stoga je odbacio gornji deo zadržavši samo donji čije su mu nogavice jedva dosezale do ispod kolena. Da bi njegova razdraženost postala još veća, baš u trenutku kada se spremao da legne začulo se kucanje na vratima. Ovog puta bila je to ona mila bolničarka. Glava mu je bila teška, a pidžama, tačnije njen nedostatak, doprinosio je da se oseća smešno. Umiljata bolničarka nosila je poslužavnik sa čašom vode i još pilula.
     "Ove su za spavanje. No, ne morate da ih uzmete ako ste i dalje sumnjičavi", primeti devojka i gotovo istog časa iščeznu, očito bez ikakvih umilnih pomisli.
     Isak Njutn je zaključio da nema nikakvog smisla da i dalje muči sebe. I tako je, da bi odagnao nedoumice o tamnim cilindrima u avionu, ipak progutao pilule.
     Krevet je imao jorgan što bi mu u normalnim okolnostima smetalo, jer je ta prakleta stvar bila pretopla. Ali sada mu je prijalo što je mogao da obavije jorgan oko ramena. Obuzimala ga je drhtavica. To je verovatno bila posledica šoka. Poslednje što je uradio bilo je da podavije jastuk ispod glave, gest koji je uvek pružao nadu da će odagnati nerešive probleme što su mu beskonačno tinjali u glavi.









58.
     Istog trenutka kada se probudio Isak Njutn je postao svestan da je veoma dugo spavao. Njegov ručni časovnik pokazivao je skoro tri sata po podne. Toliko, što se tiče priče o njegovom jutarnjem letu za London. Neko vreme je, dok su mu se događaji prethodnog dana odmotavali u sećanju, naprosto zurio u tavanicu. A onda je, u trenu, shvatio da s ovom prostorijom nešto nije bilo u redu. Bila je veća i viša nego što je trebalo da bude, a kroz guste zavese prodirala je difuzna dnevna svetlost. Apartman na aerodromu, u kojem su ga sinoć ostavili, bio je zatvoren, bez ijednog spoljašnjeg prozora.
     U par brzih koraka stigao je do zavese. Povukavši je sasvim malo, ugledao je valovita polja. Nije bilo ni traga od aerodroma. Pogled u stranu otkrio mu je veliku kuću sazidanu od žutog kamena koji je delovao čvrsto. Pa ipak, krevet u ovoj prostoriji izgledao je isti kao onaj sinoć, a na sebi je i dalje, imao onaj besmisleno kratki donji deo pidžame.
     Soba je bila prostrana i Isaku Njutnu bilo je potrebno nekoliko trenutaka da je pažljivo razgleda i zapazi različite ormane i kredence. Pronašao je veliku toplu kućnu haljinu ali od njegove odeće nije bilo ni traga. Donji deo pidžame i kućna haljina teško da su bili zdrava osnova za pokušaj bekstva iz ove žute kuće. U tom trenutku opomenuo je sebe da nikad više ne poveruje devojkama milog izgleda kada donose poklone. Ona druga količina pilula, ona "koju nije morao da uzme ukoliko sumnja", mora da je sadržavala neku moćnu stvar.
     Bilo je lako shvatiti šta se dogodilo. Kada je potpuno pao pod uticaj opojnog sredstva, naprosto su ga izneli s krevetom iz apartmana na aerodromu - na kom aerodromu, to je ostalo znak pitanja.
     Začulo se kucanje na vratima a odmah zatim pojavila se jedna tamnokosa devojka s poslužavnikom. Na poslužavniku su se nalazili veliki čajnik, servis za čaj i tanjir s kolačima.
     "Ah, budni ste", reče ona, dodavši, "to je dobro."
     Pošto je položila poslužavnik na nizak sto pored prozora, devojka je prišla zavesi i vešto je razmakla.
     "Izgledalo je kao da ste rešili da prespavate vek. Poput Amerikanca Van Vinkla."
     "Gde je moja odeća?" upita Isak Njutn.
     "Na čišćenju."
     "Gde smo? Hoću da kažem, gde se nalazi ova kuća?" ponovo upita Isak Njutn.
     "Bojim se, gospodine, da mi nije dozvoljeno da Vam to kažem."
     "Ali smo u Švedskoj?"
     "Naravno, no više od toga ne mogu da Vam kažem. Čeka Vas jedan gospodin koji će vam odgovoriti na pitanja."
     Isak Njutn je zapazio da su na poslužavniku bile dve šolje i poveći čajnik.
     "Da li taj gospodin dugo čeka?"
     "Nekoliko sati."
     "Onda to ne može biti neko veoma značajan."
     "Mislim da je veoma značajan. Reći ću mu da ste se probudili."
     Kada je devojka otišla, Isak Njutn je brzo prokrstario sobom tražeći neki prisluškivač ali ga nije našao iako je bio siguran da se tu negde nalazi, inače ne bi mogli tako brzo da utvrde da se probudio i odmah donesu ćaj.
     Isak Njutn je seo i sipao čaj ne čekajući dolazak svog posetioca, jer su mu usta bila suva. Kako nije ništa jeo još od ručka prethodnog dana, bio je gladan te je pojeo jedan kolač.
     Još jednom se začulo kucanje na vratima, a onda uđe jedan čovek visok koliko i Isak Njutn, plave, kratko podšišane kose.
     "Erikson. Gustav Erikson", reče on živahno, pružajući ruku.
     "Rukovaću se s Vama, gospodin Erikson, ukoliko je stvarno obavljen telefonski razgovor koji sam zahtevao prošle večeri", uzvrati Isak Njutn.
     "Da budem iskren, nije", odgovori Erikson povlačeći ruku.
     "Nije li to prilično čudno?"
     "Da, čudno je. Kao i mnoge druge stvari u ovom slučaju. Da li će Vam smetati ako sipam sebi malo čaja?"
     "Nipošto. Posebno ne imajući u vidu da je to Vaš čaj. Kome treba da izrazim svoju zahvalnost za ovako toplo gostoljublje, gospodine Erikson?"
     "Švedskoj armiji."
     "Zar ne bi trebalo da u tom slučaju znam Vaš čin?"
     "Pukovnik. Pukovnk Erikson, ukoliko želite da budete zvanični u tom pogledu."
     "Čini mi se, pukovmiče Erikson, da ima mnogo čega što biste morali da mi objasnite."
     Erikson se na ovo glasno nasmejao sedajući na stolicu s druge strane stola, preko puta Isaka Njutna, tako da je sada poslužavnik sa čajnikom bio između njih kao da simbolično predstavlja bojno polje.
     "Da, moram da Vam mnogo šta objasnim! Vi ste očigledno pravi šeret, profesore Njutn. Ipak, reći ću Vam da je Vaš prelazak iz ruku aerodromske policije u ruke armije pružio lepu priliku da se zaboravi na svako telefoniranje. No, naravno, obavestio sam britansku ambasadu u Stokholmu. Učinio sam to jutros u pet i trideset. Kao što vidite, od ranih sati sam prionuo na posao."
     "Bilo bi jednostavnije da ste pozvali London."
     "Bilo bi to glupavo", odgovori Erikson vrteći glavom. "Utvrdio sam da je broj koji ste dali telefon kancelarije Vašeg predsednika vlade. Poziv upućen tamo pokrenuo bi hitru akciju verovatno neposredno od strane samog predsednika. U tom slučaju, moja prilika bila bi izgubljena."
     "Prilika za šta?"
     "Da utvrdim šta se dogodilo u avionu kojim ste došli ovamo, naravno."
     "Ali izvestili ste ambasadu da sam ovde?"
     "Da, vrlo rano, kao što sam rekao. Ako stignete vrlo rano na aerodrom i odmah predate prtljag, šta se događa, profesore Njutn?"
     "Šta se događa?"
     "Kada konačno prispete na svoje odredište, zahvaljujući nekoj tajanstvenoj osobenosti postupka utovarivanja, Vaš prtljag uvek izlazi poslednji. Ili možda to niste zapazili?" reče Erikson pijuckajući čaj.
     "Shvatam. Proračunali ste da će, u vreme kada na posao pristignu važniji službenici, informacija već satima ležati tamo."
     "A vrlo verovatno da će ostati da leži još malo. Pored toga, profesore Njutn, Vaše Ministarstvo spoljnih poslova bije glas da je sporo u prenošenju važnih informacija ostalim sektorima svoje vlade. Stoga mogu da računam na još jedno odlaganje. Priznajem, međutim, da sam se pobojao da ćete prespavati sve vreme koje sam tako brižljivo obezbedio."
     "Obezbedili za šta, pukovniče Erikson?"
     "Znate li gde je avion u kome ste leteli trebalo da stigne? Mislim, gde se nalazio avion?"
     "Rečeno mi je da se nalazi daleko na severu, u blizini pola. Što mora da je bila istina", odgovori Isak Njutn. "Znate, pukovniče Erikson, postoji nešto o čemu smesta treba da Vas izvestim. Za vreme leta ubijen je jedan čovek. Bio je moj kolega u Kembridžu."
     "Uopšte nisam iznenađen. Kako se to dogodilo?"
     "Izbacili su ga iz aviona."
     "Neki nezgodni ljudi, ako smem da kažem. Nezgodna situacija. Otkrili smo šta je ležalo iza zavese. Nadam se da Vas nisu vodili tamo?"
     Isak Njutn je za trenutak ćutao, a onda klimnu glavom i reče odsečno:
     "Bolje da ne govorimo o tome. Otkrićete da su imali video projektor. Zabeležili su na traci padanje čoveka kroz vazduh. Ime tog čoveka je Bolton. Bio je profesor geostrofike, šef Meteorološkog odseka u Kembridžu. Ono što sad želim da Vam kažem to je da ćete na traci otkriti slike terena ispod aviona. Bio je arktički i planinski."
     "Avion je ušao u švedski vazdušni prostor sa severa, profesore Njutn."
     "Što potvrđuje moj utisak."
     "Ono što ga uopšte ne potvrđuje jeste radarski odjek na našim ekranima."
     "Šta je s tim?"
     "Bio je neizmerno jak. Vidite, to je zapravo moj posao. Veoma dobro poznajem odgovarajuće jačine radarskih odjeka koje proizvode avioni različitih veličina. Odjek vašeg aviona bio je više nego prejak. Deset puta jači, čini mi se. Šta Vi mislite, kako je moglo doći do toga?"
     "Rekli ste da su radari vaša specijalnost."
     "Manite se šale, profesore Njutn, Vi ste fizičar s međunarodnim ugledom. Na koji način je bilo moguće proizvesti jedan tako snažan odjek?"
     "Pretpostavljam uz pomoć pojačanja posebnosti odbijanja zraka."
     "Nekom vrstom proširene korone oko aviona", klimnuo je glavom Erikson.
     "Jonizovanim gasom, možda", klimnu Isak Njutn u znak saglasnosti, sipajući sebi još jednu šolju čaja.
     "Upravo suprotno onom kod tajnih američkih bombardera - gde je sposobnost odbijanja smanjena. Znate, profesore Njutn, činilo se kao da avion namerno pokušava da skrene pažnju na sebe - za razliku od tajnih bombardera."
     "Što Vas dovodi do kakvog pitanja?"
     "Sletanje aviona."
     "Posedujete li sredstva za slepo prizemljivanje", upita Isak Njutn.
     "Da."
     "U čemu je, onda, problem?"
     "Problem je u tome", progunđa Erikson, "što je avion nesumnjivo koristio naša sredstva za slepo prizemljivanje a da pri tom sam nije posedovao bilo kakvu opremu za slepo prizemljivanje."
     "To zvuči prilično protivrečno."
     "Isto tako je protivrečno da je osam ljudi u avionu pretvoreno u pepeo..."
     "Poput izgorelog papira."
     "Dok je deveti prošao bez ijedne ogrebotine", nastavi Erikson ne dozvoljavajući da izgoreli papir skrene tok njegovih misli.
     "Munje čine neobične stvari."
     "Munja bi prošla kroz spoljašnji metalni omotač aviona. Imam izvesna iskustva s tim stvarima. Pa čak i da je došlo do pražnjenja elektriciteta unutar aviona, on bi istopio mrtve predmete, kao što je kauterizovao osmoricu putnika. Svedoci smo, međutim, da nijedan predmet nije ni taknut. Sve je to veoma čudno, profesore Njutn. Nadao sam se da ćete mi pomoći da to razumem."
     "Nije li i to previše čudno?"
     "Šta to?"
     "Da ja treba da Vam pomognem da razumete."
     "Vi znate više o kometama od mene, posebno o Halejevoj kometi."
     "Vaši astronomi..."
     "Naši astronomi ne znaju ništa o šifri za Halejevu kometu", profesore Njutn. "Ona osmorica su tražila šifru, zar ne?" bio je uporan Erikson.
     Nešto što je golicalo pozadinu svesti Isaka Njutna sada je izbilo napred. Šifra! Dabome, ispisivao je šifru i bacao list po list Kaufmanu Sv. Džonu. Da li su i ti listovi izgoreli zajedno s onim ljudima? Iz onoga što je Erikson upravo rekao o tome da su mrtvi predmeti ostali netaknuti, moguće je da su i svi listovi ostali čitavi i da ih je pronašla aerodromska policija.
     "Mora da ste pronašli blok, onaj na kome sam pisao kada je munja pogodila avion", reče Isak Njutn, odajući se što je manje mogao. Erikson je počeo da jede jedan od kolača.
     "Da", klimnuo je glavom posle kraćeg vremena. "Mislim da nosi Vaš rukopis, profesore Njutn."
     "Nema sumnje da Vam se to čini zanimljivim."
     "Do izvesne mere. Biće, svakako, neophodno bolje proučiti celu stvar."
     "Šta ćete uraditi sa šifrom, pukovniče Erikson? Ukoliko uspete da je dešifrujete. Predaćete je Amerikancima?"
     "Tako mi boga, ne! Švedska je neutralna zemlja."
     "Ili Rusima?"
     "Vaša nagađanja su smešna, profesore Njutn."
     "Kakvu korist onda vidite od nje?"
     "Slavu, profesore Njutn. Biće to naš pasoš za slavu."
     "Prilično neobična ideja, pukovniče Erikson."
     "A zašto, profesore Njutn? Ne znam šta bi moglo biti važnije od toga. Možda zato što i sami pripadate meleckoj rasi ne možete da shvatite nas Šveđane."
     "Izgleda da ne mogu."
     Erikson je odložio svoju šolju, a onda je s izrazom nadahnuća u plavim očima otišao do prozora gde se okrenuo i rekao:
     "Ja sam pomalo i proučavalac istorije i praistorije. Pre deset hiljada godina ono što danas zovemo germanskom rasom izvesno je bila prilično mala grupa ljudi koja je govorila osoben jezik i živela teškim životom na granici opstanka, blizu ruba severnih glečera za vreme poslednjeg ledenog doba. Kada se ledeno doba okončalo, glečeri su se povukli i grupa se u povoljnijim uslovima uvećala, zahvatajući vremenom sve šire prostranstvo. Da li sam dovoljno jasan, profesore Njutn?"
     "Savršeno."
     "Recite mi kada postanem dosadan, molim Vas. Elem, germanska plemena su se širila isto kao i ostala plemena iz ledenog doba. Broj se uvećavao a jezik delio. Oni slabiji, oni bez čvrstih niša, bili su potisnuti najdalje prema spolja - na sever, u norveške planine, i prema jugu ka onome što danas zovemo germanskom ravnicom. Stoga je ispalo da su najjači ostali u središtu ili na severu, s tim što je središte bilo njihov zavičaj tokom mnogo hiljada godina. To je bio slučaj sa Šveđanima. Ova mala istorija, profesore Njutn, objašnjava zbog čega mi Šveđani i dalje smatramo sebe aristokratima germanskog naroda - uprkos neobičnom obrtu. Do obrta je došlo zbog toga što su se oni koji su se preselili na jug imali sreću da naiđu na prostranije i plodnije oblasti, i stoga se razmnožili daleko više nego mi koji smo ostali u zavičaju. Tako je to bilo i s Vama, Englezima, kao i s američkim kolonijama koje ste osnovali. U početku su to bili slabiji, oni bez niša, otuđeni, koji su emigrirali. Ali kako se ispostavilo da je Severna Amerika prirodno prostran i bogat kontinent, broj emigranata se znatno uvećao tako da danas imamo slučaj da manje uspešni vuku za nos uspešnije."
     "Bojim se da ovo nisu naučno priznati stavovi, pukovniče Erikson. Iznenađen sam što niste ni najmanje zabrinuti zbog prisluškivača u ovoj sobi", uspeo je da ga prekine Isak Njutn.
     "Ah, prisluškivač. Otkrili ste ga?"
     "Ne, nisam."
     Erikson je otišao do kreveta, rekavši:
     "Izvinite."
     Pošto je par trenutaka čeprkao oko osnova kreveta vratio se do Isaka Njutna noseći mali ručni mikrofon i predajnik s baterijom.
     "Tražili ste po sobi jer soba je, naravno, stalna, a krevet je privremen. No to je bila elementarna greška", reče Erikson prekornim glasom. Potom je otišao do vrata i pozvao na švedskom. Nekoliko trenutaka kasnije pojavila se ista ona tamnokosa devojka sa bocom šnapsa i dve čašice. Erikson je nasuo ljutu tečnost u čaše, ali je Isak Njutn podigao ruku i rekao čvrstim glasom:
     "Ne za mene. Nisam ništa jeo još od juče. Pored toga, nisam Vaše švedske aristokratske konstitucije."
     "Ah, naravno", klimnu Erikson uputivši se ponovo prema vratima. Ubrzo se vratio i podigao svoju čašu.
     "Bilo je to nepromišljeno s moje strane. Odmah će Vam doneti neku valjanu hranu. Čaj", dodao je uz grimasu a onda rekao "Skol!" i iskapio čašu u karakterističnom švedskom stilu.
     Erikson je zatim utonuo u ćutanje dok ga je osvajala toplota šnapsa, a onda je još jednom ušla ona tamnokosa devojka noseći poslužavnik na kome se nalazio tanjir pun nečega što je mirisalo na kašu. Isaku Njutnu je prošlo kroz svest da onome ko je gladan ništa ne miriše ukusnije od kaše, ali je Erikson ustuknuo s izrazom odvratnosti.
     "Grozno. Izvinjavam se zbog naše kuhinje, profesore Njutn. Vi ćete, prirodno, zaključiti da je moj stav malo čudan. Za jednog Engleza, mešanca kakav ste Vi, mora da je gotovo nemoguće da shvati moj stav."
     Erikson je sačekao da devojka ode pre no što je nasuo još šnapsa, rekavši:
     "Ova devojka je kalvinistkinja, shvatate, pa moram malo da budem obazriv. Nadam se da ćete mi oprostiti, ali ću sada preći na pitanja u koja ne bih mogao da ulazim da nisam nešto popio."
     "Kao na primer?" upita Isak Njutn, uzimajući zalogaj kaše s neizmenjenim mišljenjem o njenom izvrsnom ukusu.
     Umesto da ispije šnaps, Erikson je pogledao Isaka Njutna pravo u lice preko niskog stola. U njegovim plavim očima ponovo se nazirao onaj napet izraz.
     "Nema načina da se spali osmorica ljudi a da deveti ostane neozleđen osim ako to nije hotimičan izbor, profesore Njutn. Nema nikakvog načina. Ne postoji način da se avion bez posade bezbedno spusti bez namerne i inteligentne delatnosti. Uopšte ne postoji način. Ne protivrečite mi, profesore Njutn, jer sam sklon nasilju kada mi neko protivreči. U stvari, poznat sam po tome što pribegavam nasilju kada mi se protivreči. Zbog toga me ova devojka i ne podnosi. Ona ne želi da joj se pravi lom po kući, baš kao i svi kalvinisti."
     "Nisam Vam protivrečio, pukovniče Erikson," reče Isak Njutn ljubaznim glasom, uzevši još jedan zalogaj kaše. Erikson je klimnuo glavom u znak potvrde, ali je i dalje izbegavao da popije šnaps, zapazio je Isak Njutn.
     "Iz čega zaključujem", izjavio je potom podigavši ruku dramskim stilom nekog glumca, "da više ne živimo u svetu suprotstavljenosti dve supersile. Zaključujem da živimo u svetu tri supersile."
     "Da bih ovu kuću sačuvao od demoliranja, i dalje Vam ne protivrečim, pukovniče Erikson", ponovo reče Isak Njutn uzevši još jedan zalogaj kaše.
     Erikson je netremice zurio u kašu i posle dužeg ćutanja rekao:
     "Zar ne nalazite da je ukus odvratan?"
     "Nipošto. Ukus je izvanredan. Počeli ste da mi govorite o Vašim zaključcima."
     "Došao sam do zaključka da je možda kucnuo čas da Švedska napusti svoju neutralnost."
     "Zbog čega bi to uradila?"
     "Jer mi se čini, profesore Njutn, da je ogromna verovatnoća da će ostale dve supersile lako da pobede, kako bi rekli Amerikanci, ili će se naći u ćorsokaku što bi rekli Rusi."
     "Ne mogu da osporim Vašu logiku, pukovniče", reče Isak Njutn punim ustima.
     "Naravno da ne možete, profesore Njutn, zato što govorim istinu. Reći ću Vam nešto više od te istine." Erikson je zastao za trenutak a onda nastavio zavereničkim glasom: "Mora da ste Vi neka veoma značajna ličnost."
     "Otkud sad to?"
     "Zbog toga što je ta treća supersila morala znati da ste i Vi u tom avionu. Na koji način je ta treća sila saznala da ste u avionu?"
     "Želeo bih da znam odgovor na to pitanje isto koliko i Vi."
     "Zbog toga što emitujete neku vrstu signala. Neku vrstu odraza cilja. Nema drugog načina. Kakav je to signal, profesore Njutn?"
     "Želite li sami da ga upotrebite?"
     "Niste odgovorili na moje pitanje."
     "Iskreno govoreći, voleo bih kad bih mogao, ali ne mogu."
     "Ne? Onda da Vam dam nekoliko saveta. Tri saveta. Moj prvi savet je stvar forme. Nikada više ne smete dozvoliti da budete oteti usred prometnog aerodroma. To je bila vrlo rđava forma. Uopšte ne priliči pripadniku poštene društvene klase. Drugo, kada tragate za prislušnim aparatom uvek pretražite krevet. Treće, ne ostavljajte životno važne papire iza sebe u avionu."
     Erikson je izvadio jednu kovertu iz unutrašnjeg džepa svog odela i gurnuo je preko niskog stola. Letimičan pogled na sadržaj pokazao je da su to listovi na kojima je Isak Njutn ispisao uputstva za upotrebu šifre za Halejevu kometu. Uzdržavši se od glasne pretpostavke da je Erikson verovatno fotokopirao listove, Isak Njutn je upitao:
     "Znači, pridružujete se trećoj supersili?"
     "Čini se da je tako", složio se Erikson, odmičući neispijenu čašicu šnapsa. U tom trenutku ponovo se začulo kucanje na vratima.
     "Ta prokleta devojka umislila je da je evangelistički reformator", objasni on Isaku Njutnu.
     Ali devojka koja je banula u sobu bila je Frensis Margaret. Jurnula je napred i zagrlila Isaka Njutna, dok je Erikson stajao posmatrajući ih zaprepašćeno. Kada se Isak Njutn konačno okrenuo da predstavi Frensis Margaret, Erikson je zavrteo glavom rekavši:
     "Teško je poverovati u to. Mogao bih da Vas povedem u neko selo i da Vam pokažem dvadeset devojaka istih kao što je ova. Toliko istih da ih ne biste mogli razlikovati na deset metara razdaljine. Šta to, pitam se, znači? To znači da je pre hiljadu godina jedan brod pun mladih ljudi otplovio s obala Švedske - da se više nikad ne vrate, ali da ipak ostanu isti ljudi. Beskrajno je tužno", rekao je on Frensis Margaret, "da ste se vratili posle hiljadu godina, a da ne poznajete svoj zavičaj."
     Vrteći glavom zbog ove tobožnje tragedije, Erikson je sporim korakom izašao iz sobe.
     "Pijan?" upita Frensis Margaret primetivši bocu šnapsa.
     "Da, ali od sopstvenih ideja a ne od alkohola. On je potencijalno veliki čovek."
     "Potencijalno?"
     "Kada bi mogao da pronađe uzrok. Možda je ipak uspeo da pronađe jedan", reče Isak Njutn uzimajući kovertu i stavljajući je u džep.









59.
     "Ohoo!" uzviknuo je master kada je snažan udar vetra pogodio prozore velike sobe na spratu Lođe Triniti koledža, udar koji je označio početak prolećne provale oblaka i koji će izvesno ostaviti pet centimetara kiše na Velikom trgu.
     "Sreća je da uskršnji rok još nije započeo inače bi naše studente odnela poplava", obrati se master ministru.
     Bilo je to prigodom sastanka Odbora za projekt 'Halejeva kometa' i dugački sto koji se obično koristio za privatne večere sada je bio nakrcan pisanim materijalima, umesto mnoštvom vinskih čaša raspoređenih između sjajnih komada masterovog mnogo voljenog srebrnog servisa. Članovi Odbora već su stekli naviku da sede prema određenom redu: predsednik vlade na jednom kraju stola, master na drugom, s Isakom Njutnom s leve strane predsednika vlade i ser Harijem Džulijanom, mandarinom Ministarstva finansija sa desne strane, te s ministrom s masterove desne strane i Kurtom Valdhajmom s leve strane. Frensis Haroldsen je vodila zapisnik sastanka i sama prekucavala i umnožavala dokumente, izbegavajući na taj način sve rizike curenje važnih podataka o poslovima Odbora, a sedela je za vlastitim stočićem, postavljenim malo iza mastera i nešto malo ulevo od njega.
     Prvi put od kada je Odbor formiran, Isak Njutn nije bio prisutan kada je sastanak počeo. Sat na kuli Edvarda III otkucavao je 10 časova ujutru kada je predsednik vlade objavio:
     "Smatrao sam da je mudro da zamolim profesora Njutna da odsustvuje s naše današnje jutarnje sednice. Inače bi bilo teško razmotriti više dokumenata koji stoje ispred nas bez remećenja dnevnog reda mislim pri tom, naravno, na izveštaj Isaka Njutna o njegovim nedavnim doživljajima, na vezu uspostavljenu sa švedskom vladom, te na izveštaj pukovnika Eriksona iz švedske armije. Ukoliko sve to nije daleko od istine, u šta teško mogu da verujem, postojeće stanje daleko prevazilazi moje iskustvo."
     "Verujem da prevazilazi iskustvo svih nas, predsedniče vlade", upade u reč master.
     "Možda jedino s izuzetkom dr Valdhajma. Da li biste podstakli diskusiju, dr Valdhajme, iznevši nam svoje mišljenje. Uzmimo najpre izveštaj pukovnika Eriksona. Reč je o uslovima pod kojima je taj avion sleteo na stokholmski aerodrom. Kako je moguće da osam pojedinaca bude pretvoreno u ugljenisane cilindre? Pukovnik Erikson nam je opisao njihove dimenzije s jezivom preciznošću, i dao dijagram njihovih položaja zajedno sa položajem profesora Njutna u trenutku kada je otkriven u besvesnom stanju. Kako je sve to moglo da se dogodi?"
     Kurt Valdhajm je provukao ruku kroz pramen kose koji mu je štrčao na čelu i vrteći glavom s izrazom omalovažavanja, rekao:
     "Vi ne mislite na pobude tih ljudi?"
     "Ne, ne, mislim na ono što se dogodilo."
     "Ni zbog čega", dodade master vidno zainteresovan.
     "Mora da je došlo do neke vrste pražnjenja. Prirodno se nameće pretpostavka da je došlo do električnog pražnjenja od koga je voda isparila", promrmljao je Kurt Valdhajm polusvesno. "Sreća što Isak nije ovde jer tada se ne bih usudio da iznesem ovo mišljenje, budući da sam siguran da bi se on tome dugo smejao."
     "Moram da priznam da mi pomisao na isparavanje vode ni u jednom trenutku nije pala na pamet", odgovori predsednik, uputivši pogled prema Hariju Džulijanu čija je česterstonska masa bila utonula u jednu izuzetno veliku stolicu koju je master blagovremeno predvideo. Sticao se utisak da je ser Hari brzo oscilirao između dremanja i živahnog piljenja kroz svoj cviker duž stola.
     "Osobe koje previše dehidriraju naglo poprimaju izrazito starački izgled. Jednom sam video fotografiju nekog alpiniste koji je preživeo više dana bez vode na velikoj visini u himalajskim planinama", reče Kurt Valdhajm na svoj spor i tih način. "On zapravo nije bio stariji od 30 godina, ali kada je doveden u logor u dehidriranom stanju, izgledao je kao da mu je osamdeset. Postoje fotografije koje to mogu da potvrde. E sad", nastavio je Kurt Valdhajm podigavši desnu ruku, "voda koja izađe kada neka osoba dehidrira samo je ono što biolozi zovu slobodnom vodom. Postoji, takođe, i vezana voda i ako ona nestane iz čovekovog tela dolazi do njegovog ugljenisanja. To je ono što se događa kada se od ostataka organske materije stvara ugalj."
     "Da li je to ono što se događa kada se novinama raspiruje vatra? Mislim, ukoliko se papir pregreje", upita ministar.
     "Tačno tako", klimnu Kurt Valdhajm. "Mnogo puta sam to učinio. Ako papir dodirne vatru, on, naravno, izgori ali ako ga držite podalje od vatre ugljeniše se, jer vezana voda ispari iz njega."
     "I ja sam mnogo puta to doživeo", potvrdi master, "a to ugljenisanje uvek započinje jednom mrkom tačkom koja se potom širi. Ali zbog čega mislite da se baš to dogodilo u avionu?"
     "U metalnim predmetima nema vode, a švedski pukovnik kaže da su drugi predmeti u avionu ostali netaknuti. Većina predmeta u avionu je od metala. Stoga je logično pomisliti da je isparavanje vode moglo da bude uzrok smrti."
     "Znači da je nešto delovalo poput vatre koja ugljeniše a ne spaljuje", klimnu glavom predsednik vlade. "Kako se to može izvesti?"
     "Ne znam sve", odgovori Kurt Valdhajm uz još jedan od svojih sporih osmeha.
     "Možda je posredi bila munja?"
     "Možda, ali bi se očekivalo da električna struja pri udaru munje istopi predmete. Neki ljudi tvrde da munja može da učini veoma čudne stvari, ali niko nikad nije uspeo to da dokaže u laboratoriji. Isak o tome zna više nego ja. Za mene najveća tajna leži u nedostatku prihvatljivog objašnjenja zbog čega je udar bio usmeren na onakav način; zašto je mimoišao Isaka, a pogodio ostale."
     "Pukovnik Erikson kaže da je to bilo namerno", podsetio je prisutne predsednik vlade.
     "Pukovnik Erikson je verovatno u pravu", potvrdi master dodavši, "premda to zvuči pomalo šašavo."
     "Da, ali time što ćemo se složiti da je bilo namerno zapravo ništa ne razrešavamo", nastavi Kurt Valdhajm. "Kako je to izvedeno, čak i ako je bilo namerno? To je ono što se stalno pitam."
     "Kometa", graknu master. "Uvek je tu kometa, zar ne? Znao sam to od trenutka kada sam je ugledao kako svetli na nebu, sjajnija od Venere. Znao sam, takođe, da nam to sledi."
     "Da nam šta sledi, masteru?" upita predsednik vlade.
     "Iznenađenja. Nevolje."
     "Pre bih rekao da bismo bili u nevolji bez toga", odgovori predsednik vlade. "Šta Vas tu posebno buni, dr Valdhajme?"
     "Preciznost usmeravanja, dabome. Postoje bitni zakoni koji vladaju ovakvim stvarima - ono što u fizici zovemo faznom kontrolom. Kontrola s velike daljine zahteva veoma zamašnu opremu. Ovde imamo primenjenu kontrolu unutar aviona i u okviru razdaljine od oko jednog metra. Da bi se uspostavila promišljena kontrola s razdaljine na kojoj se nalazi Halejeva kometa bila bi nužna oprema veličine barem koliko čitava kometa. To bi značilo da je cela površina komete upotrebljena da bi se proizvela neka vrsta usmerenog zraka."
     "Doslovce, zraka smrti", reče master s uzdahom. "Ali kako možete biti sigurni u pogledu tih zakona? Moguće je da postoje stvari o kojima ništa pouzdano ne znate, dr Valdhajm?"
     "Da, ali stvari o kojima ništa ne znam ne mogu da budu u protivrečnosti sa stvarima za koje znam da su istinite. Da nije tako svet bi po sebi bio protivrečan."
     "Jeste li apsolutno sigurni u pogledu vaših zakona?" umešao se ministar.
     "Čak i uz sav oprez, ipak bih rekao da jesam. Zakonitosti zastupljene u ovom slučaju krajnje su fundamentalne. Mogu da verujem u čuda tehnike o kojima ništa ne znam, ali ne mogu da verujem da se osnovni principi mogu izmeniti. No teško mogu sebi da objasnim događaj, čak i kada pretpostavim da bih upotrebio čitavu površinu komete, čak i kada bih postavio taj smrtonosni zrak duboko u ultraljubičasto područje. Te tako, shvatate, vođen osnovnim principima dolazim do neobičnih i uznemiravajućih zaključaka."
     Baš u tom času, kada je pažnja svih prisutnih bila na sečivu noža, stigao je batler koledža sa jutarnjom kafom. Bio je visok, vitak i sedokos i imao tako svečane manire da se predsednik vlade osetio nesposobnim da ga spreči da privremeno ovlada scenom, dok je služio kafu, od mesta do mesta oko stola, s naizgled beskrajnim repertoarom gestova haute monde. Ser Hari Džulijan bio je sada potpuno budan i posmatrao je detalje ove svojevrsne predstave, zapažajući čak i rukavice za koje je ministar znao da imaju više simbolično značenje budući da je batler rukovao velikim srebrnim bokalom za kafu s najvećom mogućom pouzdanošću. Ministar je pretpostavljao da su rukavice ručno izrađene od nekog izolacionog materijala po posebnom nalogu mastera. Posmatrao je, takođe, kako ser Hari stalno podešava svoj cviker da bi, kako se to kaže, kontrolisao situaciju - očito razmišljajući da uvede ovaj sistem u Ministarstvo finansija - umesto neizbežne kafe-kuvarice i njenih nesrećnih kolica. "Ali on nikad neće završiti s ovim", reče ministar u sebi s primesom žaljenja.
     Kada se batler povukao, predsednik vlade je odmah požurio da nastavi:
     "Bili ste na rubu nekog dubokog zaključka, dr Valdhajme?"
     "Nadam se da je taj zaključak razuman", klimnu Valdhajm glavom, ponovo provukavši prste kroz kosu. "Moja je misao bila da namerna akcija ne mora da bude direktna, to jest ne mora da dolazi pravo s komete."
     "Ne shvatam Vas, Valdhajme. Možete li da budete jasniji?" upita master.
     "Biće najbolje da dam jedan primer. Nije neophodno da televizijske kompanije šalju svoje programe celim putem od otpremnika do gledalaca. One ih često prenose do lokalnog releja, odakle gledaoci primaju program."
     "Kako je moguće da se neki takav relej nađe u avionu?" upita ministar.
     "Neophodno je, naravno, stvoriti relej. Ali preciznost nužna da se postavi nekakav aktivan agens u avion bila bi - kolika? Deset, dvadeset metara možda, što nije tako teško kao bezmalo mikroskopska preciznost od samo jednog metra. Ili bi, čak, aktivni agens mogao da se postavi izvan aviona - tako da se kreće naporedo s avionom. U tom slučaju, međutim, bilo bi neophodno da on prodre u avion na neki način."
     Svesna svoje pričljivosti, Frensis Margaret se držala pravila da ne pušta glas za vreme službenih sednica Odbora za Halejevu kometu. Ali sada je iz nje provalilo:
     "To je, dabome, ona prikaza. Avet iz kolibe."
     Posle toga bilo je neophodno da im ispriča događaje koji su se zbili onog olujnog dana na norfolkskoj obali. Frensis Haroldsen je zaključila svoju neuobičajenu upadicu rečima:
     "Do sada nismo imali pojma šta je to bilo."
     "Hvala bogu, počelo je konačno da se rasvetljava!" uzviknuo je master.
     "Sve to zvuči veoma čudno", klimnuo je glavom Kurt Valdhajm, "ali ako treba da razumemo činjenice, onda to mora tako biti. Inače bismo ostali na protivrečnostima."
     "Što Vam se ne dopada?" grmnuo je master.
     "Što je nemoguće", odgovorio je Kurt Valdhajm odlučno.
     "Ovo dovodi Odbor do jednog krupnijeg pitanja koje još nismo dotakli", reče predsednik vlade, uzimajući ponovo konce sastanka u svoje ruke.
     "A to je?" upita master.
     "Da li radimo pravu stvar? Da li je naša politika ispravna? Da li je preskromna? Da li bi trebalo da učinimo više? Ser Hari, ako bih rekao da udvostručimo program ili da ga utrostručimo, ili, čak, da ga učetvorostručimo, gde biste me upozorili da moram da se zaustavim? Mislim pri tom na ekonomske razloge", nastavio je predsednik vlade naglašavajući svaku reč.
     Ser Hari Džulijan se na ovo, uz određeno naprezanje, izdigao za nekih petnaestak centimetara uvis, a potom se uz čujan udar ponovo spustio u specijalnu stolicu koju mu je obezbedio master. Zatim je nastavio da podešava svoj cviker i, prelećući pogledom gore-dole duž stola, rekao ozbiljnog izraza:
     "Najbolji način da pristupimo Vašem pitanju, predsedniče vlade, bio bi da ubedimo ministra da ukratko upozna skup s onim što mi u Ministarstvu finansija nazivamo seminarima obmane."
     "Seminari obmane?"
     "Naši seminari obmane, predsedniče vlade", započeo je ministar Godfri Vendover s osmehom, "odnose se na one vrste rasprava unutar kuće koje bismo prirodno hteli da zadržimo unutar kuće."
     "Mogu to da razumem, Godfri, ali zašto obmane?"
     "Zbog toga što se ti seminari zasnivaju na ideji da su sve uobičajene ekonomske teorije obmane", odgovori ministar i dalje se osmehujući.
     "To bi se moglo primeniti i na sve ostale seminare", progunđa master utučeno, pitajući se da li će provala oblaka, koja je još trajala napolju, sprati temelje Koledža. Zaključio je da će ona zasigurno načiniti fontanu na Velikom trgu izlišnom.
     "Da, pa, postoje dva načina na koja možete da gledate na ekonomiju, masteru. Možete krenuti od postojećeg stanja poslova i nastojati da donosite odluke o tome koja bi podešavanja učinila stvari boljim ili sprečila da ne postanu gore. Ta mikro-ekonomija, kako biste je mogli nazvati, jeste način na koji uvek zvanično postupamo: gurkamo ekonomiju za jedan procenat ovde, sprečavamo je da ide za procenat onde - ta vrsta stvari."
     "Ali", nastavio je ministar, "ima jedan drugi način, način divljeg pogleda. Možete zanemariti sve što se tiče postojećeg stanja stvari. Umesto toga možete pokušati da planirate sasvim različitu ekonomiju, takvu za koju se nadate da će biti mnogo bolja od tekuće ekonomije."
     "Utopija", progunđa master, nimalo oduševljen. I dalje se pitao da li će temelji Koledža, koji sada oivičavaju reku, a posebno Kraljičinog i Koledža sv. Džona, izdržati ovaj pljusak što šiba prozore.
     "Čini se da dobijam dug odgovor na kratko pitanje", primetio je predsednik vlade.
     "Da bih skratio odgovor predsedniče", nastavi ministar mirnim glasom, "sva je prilika da ljudi koji tragaju za utopijom ne mogu da je nađu."
     "Zašto onda da se gnjavimo s tim?"
     "I ne gnjavimo se. Umesto toga pokušali smo da izaberemo najumereniji pristup razumevanju temeljnih principa koji čine uspešnu ekonomiju."
     "A to su?"
     "Da, a to su?" upita master, pridruživši se predsedniku vlade. "Očigledno je da se ponešto mora uzgajati i stvarati. Ono što je neophodno za život."
     "Očigledno", ponovi predsednik vlade donekle zajedljivo.
     "Iznenađujuće je da je broj ljudi koji radi u ovoj bitnoj kategoriji odista sasvim mali. Kada odvojite stvari koje su istinski nužne od onih koje predstavljamo kao nužne, još niste opravdali više od trećine radne snage. Pa šta se događa s tim ostatkom?" upita ministar retorički.
     "Sede zaludni i raspredaju o načinu na koji mi radimo, a pri tom su više plaćeni od ljudi koji nešto stvaraju i uzgajaju", odgovori master.
     "Ili kuvaju u restoranima iako bi ljudi mogli da kuvaju u svojim kućama," klimnu ministar.
     "Ili izgrađuju domaću kompjutersku industriju", umeša se ser Hari Džulijan svojim najstrožim glasom. Piljeći duž stola i podešavajući svoj monokl, ser Hari je nastavio:
     "Veliku kompjutersku industriju s veoma visokim nominalnim vrednostima na robnom tržištu. Zbog čega? Da bi se zabavljali video-igrama. Da bi se igralo iluzijama."
     "Da li je sve ovo veoma duboko, ser Hari?" upita predsednik vlade, sumnjičavo.
     "Nije duboko, predsedniče, ako se kaže da je veliki segment onoga što nazivamo ekonomijom zasnovan na iluzijama. Iluzijama o tome šta je važno", odgovori ser Hari Džulijan, ponavljajući svoj trik koji se sastojao u tome da se izdigne petnaestak centimetara u vazduh, a zatim kljokne u stolicu.
     "Dubina proizlazi", nastavio je on, skinuvši cviker i brzo ga vrteći uz pomoć vrpce za koju je bio zakačen, "dubina proizlazi iz shvatanja da te iluzije nisu nedostaci već nužnosti, da su uspešne iluzije ono što čini uspešnu ekonomiju."
     "Čuo sam i za šašavije stvari od ove", oglasio se master.
     "To mi zvuči pomalo kenzijanski, kao kopanje i ponovno zatrpavanje rupa. Nije li to poprilično nepopularno u ova vremena, ser Hari?" primetio je predsednik vlade.
     "Kopanje i ponovno zatrpavanje rupa uvek je bila rđava ideja, predsedniče", odgovori ser Hari i dalje vrteći svoj cviker. "Bila je to rđava ideja ne zbog toga što je to bila iluzija, već zbog toga što je bilo izvesno da se radilo o neuspešnoj iluziji."
     "Kako možete imati nekakvu uspešnu iluziju, ser Hari?"
     "Uspešna iluzija je ona koja opstaje, predsedniče. Kopanje i zatrpavanje rupa ne može da opstane. Ljudi bi ubrzo otkrili da je to besmisleno. Poenta je u tome", naglasio je ser Hari mrgođenjem i još jednim obrtom cvikera, "poenta je u tome što kada ste oduševljeni nekom iluzijom ekonomija cveta, a kada napustite iluziju ekonomija slabi. Odista mudra izreka", reče ser Hari zaokruživši pogledom oko stola, da bi potom duboko uronio u svoju specijalnu stolicu.
     "Da li se sada očekuje da izvučem zaključak da nam je za postojan napredak potrebno neograničeno postojana iluzija?"
     "Upravo tako, predsedniče vlade", saglasio se ser Hari. Dok je trenutak ranije izgledao viši od bilo koga za stolom sada je bio najniži. "Neka dugoročna iluzija, kao što je izgradnja ovih Vaših teleskopa. Ta iluzija je zanimljiva, veoma zanimljiva", dodao je on, tonući još dublje u stolicu, pogleda ponovo prikovanog za tavanicu. "Ona će obezbediti zaposlenje za najrazličitije grupe ljudi. Graditelje, radnike u oblastima metalurgije, elektronike, tehničare za održavanje postrojenja, operativno osoblje, sekretare, fizičku radnu snagu, male restorane u okolini svakog teleskopa; biće posla čak i za pripadnike državne službe. Mogu da sagledam samo obrise toga. Što je još važnije, poseduje izgled iluzije koja će opstati. Stoga velim," reče ser Hari, "da bi, zavisno od prirodnih ograničenja i gubitaka, trebalo da razvijemo naše aktivnosti bez određenih granica. Dajte nam čvrst oslonac i pomerićemo Zemlju."
     Isak Njutn se pridružio ostalima iz Odbora za Halejevu kometu tokom onoga što je master sa zadovoljstvom nazvao radnim ručkom, ručkom od četiri jela i isto toliko vrsta vina. Stoga je bilo gotovo neizbežno da časovnik na kuli Edvarda III otkuca 2 i 30 po podne u trenutku kada se Odbor sakupio za poslepodnevnu sednicu. Predsednik vlade je odlučio da ostatak obavi maksimalnom brzinom kako bi do rane večeri mogao da bude u Parlamentu. No tek što je sednica počela, predsednika su pozvali na telefon. Master je u društvu ministra stajao po kraj prozora gledajući dole na Veliki trg koji je više ličio na plitko muljevito jezero nego na uobičajeno doterano i dostojanstveno mesto. Oluja je minula, što je master potvrdio navodeći ministru misao Džona Džoslina Skabija izrečenu u jednoj davnoj prilici:
     "Mali pljuskovi traju dugo, ali su iznenadni pljuskovi kratki."
     Kao da je želelo da naglasi istinitost ove tvrdnje, blistavo aprilsko sunce sada je sijalo na čistom plavom nebu.
     U tom trenutku vratio se predsednik vlade tako bledog i utučenog lica da je Godfrid Vendover, ministar, smesta upitao:
     "Je l' nešto nije u redu, predsedniče?"
     Predsednik je načinio tri-četiri koraka vukući noge i rekao sablasnog izraza lica:
     "Da, Godfri, nešto se loše dogodilo, užasno loše. Rusi su izvršili napad prvog stepena."
     "Da nije neka greška..."
     "Ne, ovo je bio američki predsednik. Saopštio mi je da je izgubio važnih četrdeset sekundi da bi mi javio da su krstareći projektili lansirani."
     U tom času Isak Njutn je čuo samog sebe kako mimo volje uzvikuje:
     "Zaustavite ih!" rekao je zapovedničkim glasom koji je zazvonio velikom prostorijom.
     "Ne vidim kako ja mogu..."
     "Onda pokušajte. Upotrebite sve neophodne vojne snage", produžio je Isak Njutn istim glasom.
     "Ali Rusi..."
     "Rusi ništa neće dobiti od toga što će radioaktivne padavine od njihovih vlastitih oružja izvršiti povratni udar ravno u njihovo lice - vetrovi duvaju sa zapada na istok. Pored toga, u moru počivaju podmornice s više nego dovoljnom sposobnošću za najužasniji odgovor. Nuklearna oružja nisu za upotrebu. Ona postoje jedino da bi ljudi sprečili sami sebe da ih upotrebe. I recite Nemcima da ne dozvole lansiranje peršinga. Šta god da se dogodilo ne smemo više tome ništa pridodati."
     "Njutn je u pravu, predsedniče", rekao je tada ministar mirnim glasom prišavši i uhvativši predsednika pod ruku. "Hajde da barem pokušamo."
     Kada su predsednik i ministar otišli do telefona, Isak Njutn se pridružio masteru, i dalje zagledanom dole, u muljevitu baru koja je do nedavno bila Veliki trg. Bacivši pogled na kulu Edvarda III i zadržavši ga na časovniku koji se oglašavao svakih četvrt sata tokom mnogo vekova, master upita:
     "Koliko nam je ostalo?"
     "Biće ovde pre nego što sledeći put začuješ časovnik", odgovori Isak Njutn. "Ukoliko časovnik ikada ponovo otkuca."









60.
     Čudnom igrom slučaja Društvo koje se okupilo u predsedničkom kabinetu dobro poznatog ovalnog oblika bilo je istog sastava kao i nekoliko nedelja ranije. Jednom drugom čudnom igrom slučaja sada je državni sekretar imao šmrkavu prehladu, a ne sekretarica za trgovinu koja je ovom prilikom pucala od zdravlja. Njena tamna kosa, posebno doterana za ovu prigodu, i jamice u obrazima - jamice koje su izuzetno dobro izgledale na televijskim ekranima, onemogućavale su predsednika da je otpusti bez obzira na to šta je mogla da kaže. A moglo se očekivati da će reći nešto jezivo generalu s pet zvezdica, koji je sedeo duvajući oblake dima u pravcu očito veoma neraspoloženog državnog sekretara.
     Sedokosi direktor CIA-e prevrtao je po glavi koliko je od onoga što je znao, a što je predstavljalo tajnu, mogao nesmetano da saopšti ovom skupu, u kojoj je meri bilo razumno izvestiti predsednika o tim stvarima. Svi oko stola bili su, naravno, svesni zlosrećne mobilizacije Crvene armije, ali niko nije znao - rekao je direktor CIA-e sebi s određenom merom zadovoljstva - za neobičnu boljku koja je nedavno napala, uz samo jedan jedini izuzetak, čitav sovjetski vrhovni ešalon političkog rukovodstva. Bila je to poslastica koju nije valjalo tek tako podeliti za ovim stolom, zaključio je direktor CIA-e, iako je državnom sekretaru očigledno bila potrebna neka vrsta pomoći.
     Sastanak je započeo tačno u 9 sati ujutro po istočnom standardnom vremenu, ili u 2 sata po podne po londonskom, odnosno u 4 sata po podne po moskovskom vremenu. Bilo je zaista čudno, imajući u vidu ogroman broj ludaka raširenih po čitavom svetu, da niko nikada nije istupio s idejom da su zapravo razlike između vremenskih zona potpirivale suprotstavljanje supersila. To što su Amerikanci i Sovjeti jeli, spavali i radili u tako različito vreme dana bio je dovoljan razlog da obe strane osećaju kako onaj drugi pripada drugačijoj podvrsti ljudskog roda. Nekog prosečnog dana jedva da je postojao i jedan trenutak kada je američki predsednik mogao da komunicira sa sovjetskim predsednikom a da jedan od njih ne bude polupospan ili obojica u potpuno različitim fazama svog dvadesetčetvoročasovnog ciklusa telesnog procesa i procesa varenja: jedan s punim, drugi s praznim stomakom. Na primer, u vreme o kome je reč, američki je predsednik, s obzirom na to da je u pitanju bila izborna godina, vario doručak sačinjen od mršave zdele keksa i obranog mleka, dok bi, da nije bilo ludog svrabeža, sovjetski predsednik tada ručao!
     Ali sastanak u predsedničkoj kancelariji nije bio sazvan povodom takvih pitanja. Bio je posvećen problemu nazirućeg budžetskog deficita, pitanju koje je imalo više nego prolazne posledice u izbornoj godini. General s pet zvezdica bio je spreman kao napeta puška da brani brojne krupne stavke koje su smislili Pentagon i njegovi dovitljivi savetnici. Istini za volju, umesto državnog sekretara trebalo je da bude prisutan sekretar Ministarstva finansija, no sekretar Ministarstva finansija bio je pokošen prolećnom groznicom te je zamolio državnog sekretara da ga zameni, s obzirom na to da je državni sekretar bio jedini čovek u Vašingtonu kome je sekretar Ministarstva finansija donekle verovao. Obojica su vršili dužnosti u tradicionalnim odeljenjima vlade koja je verno služila Republiku preko četvrt milenijuma njenog postojanja, a u svom službovanju obojica su bila pod stalnim udarom najnovijih komiteta, predsednikovih pomoćnika i praktično svakog novajlije koga je plodni sistem uspeo da izbaci na površinu, zbog čega je bilo prirodno da njih dvojica stanu rame uz rame kao čuvari nekadašnje Amerike. Direktor CIA bio je prisutan zbog toga što je voleo da bude prisutan kad god se nešto događalo.
     "Bićete očarani da saznate, gospodine predsedniče, da je škripac - ne škripavi keks - ako ništa više ono za jedan mandat dalje od nas", reče unjkavim glasom državni sekretar.
     "Što bi trebalo da znači šta?" grmnu general s pet zvezdica lansiravši kolut dima promera tridesetak centimetara prema svodu kancelarije.
     "Što znači bankrotstvo", odgovori državni sekretar tmurno posmatrajući uzdizanje koluta dima. Pitao se da li bi mu predsednik zamerio ako bi u nekoj budućoj prilici pokušao da se odbrani veštačkom mašinom za proizvodnju dima: takva bi mašina mogla da se napuni kilogramima duvana, a izduvavala bi odvratne oblake dima u pravcu koji on izabere uz pomoć neke vrste izduvne cevi.
     "Sada smo gore za dvadeset procenata", primetila je sekretarica za trgovinu uz blistav oprezan osmeh. Pri tom su joj se, kada je raširila usta, pokazale jamice što joj je i bio cilj.
     "Dvadeset procenata čega?" upita predsednik.
     "Dvadeset procenata budžeta, naravno. Sve su to odnele kamate na nacionalni dug koji sada iznosi 1,4 milijarde dolara, ako se sećate, gospodine predsedniče. Imajući u vidu povećanje kamata i uračunavajući naredne dve stotine milijardi prebačaja troškova, samo da bi se podmirile generalove apsolutno neophodne krupne stavke, ovaj skup će otkriti da će interes na nacionalni dug rasti sve dok ne proguta čitav budžet u roku od oko sedam godina - sem ako direktor CIA-e na neki način ne izmajstoriše da se suspenduje imovina predstavničkih funkcija", nastavi sekretarica trgovine još blistavije.
     "Pod pretpostavkom da ne bude nikakvih povećanja poreza", reče državni sekretar kijajući. Predsednik je žustro zavrteo glavom na pomen povećanja poreza i rekao:
     "Sedam godina je dugo vreme."
     "U tom slučaju, generale", pokaza jamice sekretarica za trgovinu, "savetujem Vam da zgrabite što više dolara koje dobijate unapred i odmah ih pretvorite u švajcarske franke."
     Upravo u tom času alarmni zvučni signali zazvonili su kroz celu Belu kuću. Zvučni signali bili su zujavi, kakve sekretarica za trgovinu nikada ranije nije čula. Pitala se šta bi oni mogli da znače, kada je general s pet zvezdica povikao: "U bunker! To je velika opasnost", na šta je predsednik izvukao mali šifrovani prijemnik iz unutrašnjeg džepa. Naravno, njegova svetiljka je sijala crvenom bojom.
     "U pravu ste, generale", oglasio se on. "Zar ne bi bilo bolje da izvedemo ljude napolje?"
     "Nema vremena, gospodine prcdsedniče. Sada su u pitanju sekunde. U bunker!"
     General i predsednik krenuli su u velikoj žurbi iz kancelarije vodeći ostale za sobom. Direktor CIA bio im je za petama dok su se državni sekretar i sekretarica za trgovinu vukli na začelju kolone. Poslednja dva člana društva izvesno bi se zagubila da je predsednik mogao da pronađe ključ od specijalnog lifta koji je trebalo da ima kod sebe. General je, međutim, znao za mali orman u zidu; kad ga je otvorio pokazalo se da ključ visi pričvršćen za zadnju ploču jedne staklene kasete. Obmotavši ruku vojničkom bluzom koju je skinuo za ovu priliku, general je povikao: "Odstupite!" i silovito grunuo pesnicom u staklenu kasetu. Uzeo je zatim ključ i otvorio vrata specijalnog lifta posle čega se cela grupa nabila u njegovu malu kabinu. Predsednik je upitao da li su vrata lifta zatvorena.
     "Zar sve ovo nije moglo da bude kompjuterizovano?"
     Lift je padao poput kamena, kao da nije imao zatezni kabl. S obzirom na to da je proteklo punih četrdeset sekundi pre no što je usporio i stao da oscilira, državni sekretar je procenio da su se, bez ikakve sumnje, spustili veoma duboko. Pošto se lift konačno umirio, general ponovo viknu:
     "U cev!"
     Ta cev je zapravo bila nekakav otvor prekrivem čvrstim materijalom, prorezanim po prečniku, kroz koji su se najpre provukli general i predsednik, zatim direktor CIA, iznenađujuće spretno, i na kraju državni sekretar i usporena sekretarica za trgovinu.
     Prošavši kroz otvor, sekretarica je utvrdila da je počela glatko da klizi niz neku vrstu tobogana koji se brzo sužavao do promera od oko jednog metra. Tobogan se protezao naniže, blago nagnut, i tako da se kretalo više vodoravno nego uspravno, te je bilo očigledno da vodi daleko izvan okvira Bele kuće, pa čak i izvan okvira dvorišta Bele kuće. Cev se na kraju završavala u prostranoj, blistavo osvetljenoj, podzemnoj pećini. Sekretarica za trgovinu je ustala iz sedećeg stava za spuštanje, mahinalno proveravajući da li je izgubila svoje naušnice s plavim safirima, koje je toliko volela, tokom ovog tociljanja koje je očigledno predstavljalo neku vrstu vežbe za školarce u režiji Pentagona. Dok je išla prema središtu pećine ili bunkera, kako su to školarci voleli da nazivaju, pitala se da li je došlo vreme da pronađe nekog novog momka kako bi kod 'Tajma' opravdala reputaciju najaktivnijeg člana administracije.
     Alarmni odbrambeni sistem Sjedinjenih Država bio je po svojoj složenosti u skladu sa značajem jedne supersile. Najranije upozorenje došlo je od satelitskog sistema opremljenog kako radarskim tako i infracrvenim signalnim uređajima. Sledeće upozorenje došlo je od detektora tragova neprijateljskih projektila, postavljenog u jonosferi, a treće i poslednje od uobičajenih iznadhorizontskih radara. Svaki od ova tri stepena, svakog dana, svake sekunde neprekidno je hranio podacima kompjutere koji su ih potom analizirali tragajući za mogućim projektilima, uz posebnu obradu pravaca i brzina kretanja sumnjivih predmeta; nadalje je čitav ovaj proces bio u celini proveravan u štabu Vazdušnih snaga blizu Omahe, Nebraska, odakle su identične informacije istog časa odašiljane u predsednički bunker u Vašington D. C.
     Uprkos tome što je predsednik sa svojim društvom stigao u najkraćom mogućem roku, već je bilo izgubljeno mnogo vremena. Pa ipak, da je kojim slučajem predsednik bio na konferenciji za štampu ili u televizijskom studiju da bi učestvovao u izbornom verbalnom dvoboju koji se održava pod pokroviteljstvom Lige ženskih glasača, teško da bi uopšte uspeo da stigne u roku dovoljnom da projektili iz Sovjetskog Saveza stignu ovamo. Ili, pak, da je predsednik, odnosno njegov sovjetski pandan u obrnutoj situaciji, bio zaokupljen elementarnim nužnostima života o kojima se obično ne govori, ishod bi bio isti.
     Imajući u vidu nužnost hitnog predsednikovog odgovora, a s obzirom na to da je za kontrolu nuklearnog oružja korišćen dvostruki ključni sistem, logično je da su takve proste domaće stvari bile predmet ozbiljnog proučavanja. Naravno, kao što je to svako značajan vrlo dobro znao, predsednik je svoj nuklearni ključ nosio sa sobom u specijalno zapečaćenom džepu i mogao ga je aktivirati na telefonski poziv, a da pri tom ne mrdne ni centimetar od stola u svojoj kancelariji. No, u tom slučaju predsednik bi dobijao uputstva o možda najvažnijem vidu svojih zaduženja od osobe na drugom kraju telefonske žice. Samo uz neposredan lični uvid predsednik je magao da donese nezavisnu procenu ozbiljnosti situacije i odluke za koju je bio odgovoran. A kako se to moglo obezbediti bez silaženja u bunker? Sve ovo pokazivalo je koliko je čitav sastem postao nestabilan, bez obzira na to gleda li sa Zapada ili s Istoka, što je značilo da će ranije ili kasnije balon otići gore, i to neminovno.
     Sekretarica za trgovinu posmatrala je kao očarana kako dva vojna oficira razrezuju džep predsednikovog sakoa i odatle vade jednu malu kasetu, razmišljajući pri tom kako je ova vežba za školarce otišla predaleko. Oficiri su pohitali do jedne konzole značajnag izgleda i ubacili kasetu u prazno mesto, a onda nastavili da tupkaju svojim brzim prstima po velikoj tastaturi sve dok general s pet zvezdica nije uzviknuo:
     "A sada možno da krenemo! Sovjeti, evo nas, stižemo!"
     Kada je čula ovaj poklič, sekretarici za trgovinu je konačno sinulo da bi čitav ovaj džumbus mogao da bude odistinski. S ovom mučnom pomišlju odmah je stala da proučava ogroman zidni ekran prepun najraznovrsnijih boja. Bila je to zapravo velika karta sveta koja je pokazivala kako pruge crvene boje skreću prema glavnim gradovima Sjedinjenih Država. Okeani preko kojih su se pruge kretale bili su prikazni svetlo plavom bojom. Iz žamora razgovora oko konzole, shvatila je da te crvene pruge predstavljaju putanje projektila.
     A onda je, pošto je kraće vreme pasmatrala veliki zidni ekran sa osećanjem straha koje je raslo u njoj, shvatila da to ne može biti ono pravo.
     "Eno traga rakete koja dolazi s Antarktika", obrati se ona predsedniku i generalu s pet zvezdica koji su sada stajali blizu nje takođe posmatrajući zidni ekran.
     "Uvek sam govorio da su sovjetski naučnici tamo na Antarktiku gomila sumnjive kopiladi", odgovori general.
     Uistinu, ukazao se veliki bokor tragova koji se širio u pravcu severne Kanade, a činilo se kao da je stvarno mogao da potiče iz Sibira. No, bilo je i nekoliko drugih, a oni su sekretarici za trgovinu, koja je do sada izoštrila oko za šare od crvenih pruga, delovali čudno.
     "Pogledajte", reče ona, "eno jednog iz Sahare."
     "To su ona libijska kopilad u Čadu."
     "I još jednog iz zapadne Afrike."
     "Kubanci", zaurla general. "Bože moj, kako smo se nasukali", dodade on sa gađenjem.
     "I još jednog iz Indijskog okeana."
     "Podmornice!" uzvrati namah general. "Ovo je svesvetska urota. Želeo bih da znam, ser, kako to da nismo imali bilo kakvih upozorenja?" upita on direktora CIA-e tonom svirepe ratobornosti.
     Bio je to trenutak kada je predsednik telefonirao predsedniku britanske vlade da mu kaže da su krstareće rakete lansirane iz britanskih baza, da bi posle četrdeset sekundi usledio poziv nemačkom kancelaru radi saopštenja da su rakete peršing II lansirane iz baza u Nemačkoj. Nakon toga, predsednik je smogao snage da ponosito ukaže na činjenicu kako je u stanju krajnje napetosti, gde se svaki sekund računao, utrošio svega minut i po obaveštavajući svoje saveznike o beznadežnosti situacije.
     "Eno jednog koji dolazi pravo s Himalaja", reče sekretarica za trgovinu piskavim glasom.
     "Sada znamo zbog čega su Sovjeti okupirali Avganistan. Prokletstvo!" zagrme general s pet zvezdica umesto odgovora.
     "I još jednog iz Australije", ponovi sekretarica za trgovinu pskutavo.
     "Taj nije iz Australije. Taj je s podmornice u australijskim vodama", primeti jedan od oficira preuzimajući breme odgovora od generala s pet zvezdica.
     "To si dobro rekao", klimnu general.
     "Zar za Sovjete ne bi bilo razumnije da imaju podmornice u vodama Kalifornije?" dosađivala je sekretarica za trgovinu.
     "Bilo bi razumnije kada biste ćutali, gospođice", umeša se jedan drugi oficir oštrim glasom.
     "To si prokleto dobro rekao", složi se general. Sve oči iznenada se okrenuše ka jednom drugom, velikom zidnom ekranu koji je upravo u tom času zasvetleo. Taj drugi ekran pokazivao je Sjedinjene Države napadnute mnoštvom širokih crvenih pruga. Bio je isti kao i prvi ekran, ali dat u mnogo većoj razmeri tako da se iz sekunda u sekund moglo pratiti napredovanje širokih pruga prema američkim gradovima. Moglo se opaziti da je pruga koja je stremila ka Vašington D.C. bila ispred ostalih.
     "Moj bože, pogodiće nas", reče predsednik dok se razdaljina između vrha pruge i grada brzo smanjivala da bi konačno prestala da postoji.
     Svako je u bunkeru nevoljno pognuo glavu kada je pruga stigla do njih. Sekretarica za trgovinu bila je isprva iznenađena što nije došlo do čujne eksplozije, ali je potom shvatila da nikakva eksplozivna svojstva rakete ne mogu da se osete tako duboko ispod zemlje, zbog čega je, dabome, bunker i bio planiran na ovakav način. Pa ipak, izgledalo je pomalo čudno da baš ništa u bunkeru nije bilo poremećeno.
     "Napajanje električnom strujom i dalje je u redu", reče ona direktoru CIA-e.
     "Priključeni smo na zasebno strujno kolo, stvaramo vlastitu električnu energiju. Inače, sve ovo ne bi imalo smisla", odgovori direktor CIA-e.
     "Koji je smisao svega ovoga?"
     "Smisao je u tome, gospodična", general s pet zvezdica, koji je sada stajao u neposrednoj blizini direktora CIA-e, reče povišenim glasom, tako da je odjekivalo širom bunkera, "da od ovog trenutka moramo da počnemo da se pripremamo za četvrti svetski rat - čim osposobimo naše silose za rad. Sreća da smo ih zaštitili u punoj meri", dodade general obraćajući se predsedniku.
     "Da, ali kako se stvari razvijaju, generale?" upita predsednik, prelazeći pogledom s jednog na drugi ekran.
     "Ode Njujork", zavapi neko dajući odgovor na predsednikovo pitanje; i stvarno je jedna od mnogih širokih pruga koja se kretala neumoljivo prema Njujorku stigla do njega upravo u tom trenutku.
     Otprilike tuce tačaka boje ćilibara, uglavnom lociranih u planinskim državama duž lanca Stenovitih planina, sada je žmirkalo na zidnom ekranu velike razrmere.
     "Silosi koji su operativni", objasni general.
     "Mislio sam da ih imamo mnogo više", reče predsednik glasom u kome se osećala zbunjenost.
     "Ostali imaju problema, gospodine predsedniče", objasni jedan od oficira.
     "Nadam se da nema problema s peršinzima i krstarećim raketama?" upita predsednik zabrinuto.
     "Neki su već na putu, gospodine predsedniče", obavesti drugi oficir kod konzole.
     "Ode Los Anđeles", jeknu jedan glas.
     "Bojim se da to znači kraj Getijevog muzeja", reče u sebi državni sekretar žestoko kinuvši i ne mareći više za maramicu koja je do tog trenutka ionako bila potpuno mokra i stoga neprikladna za upotrebu.
     "Eno jednog koji se približava Bostonu iz središta grenlandske ledene kape", primeti sekretarica za trgovinu visokim sopranom.
     "Izvedite ovu ženu odavde", naredi general nemajući više živaca da se bakće sa sakretaricom za trgovinu. Zadugo neće biti mnogo trgovine, pomisli on u sobi sa zadovoljstvom, dok su dvojica posilnih terali ženu napolje. Sekretarica za trgovinu bila je izgurana iz prostora bunkera s njegovom konzolom i zidnim ekranima. Poterali su je zatim duž hodnika, pa kroz trostruka vrata, i to takvim korakom da nije mogla da dođe k sebi sve dok nije ugledala onaj poznati lift. Tada je začula sopstveni glas kako pita:
     "Šta je ovo?"
     "Lift, gospođice", glasio je štur odgovor.
     "Htela sam da znam kuda vodi?"
     "Na površinu, gospođice."
     "Zašto se onda ljudi ne spuštaju njim?"
     "Ima tri stepena, gospođice", reče drugi posilni.
     "A na vrhu neće biti struje", dodade onaj prvi.
     "Mislim da ću, bez obzira na to, krenuti gore", reče sekretarica za trgovinu raširivši usta da bi pokazala jamice u obrazima, a zatim dodade:
     "Da li biste se i vi, momci, provozali sa mnom?"
     "Zar ne shvatate, gospođice? Gore je grad u jezivom stanju", reče jedan od momaka.
     "Potpuno je iščezao", reče drugi.
     "Kako onda možete da očekujete da ćete preživeti ovde dole?"
     "Imamo hrane i goriva za nekoliko meseci. Preživećemo dok se ne organizuje Četvrta armija."
     "Shvatam", klimnu sekretarica za trgovinu. "No, ipak mislim da neću ostati na toj zabavi."
     Kada je zakoračila prema liftu posilni su pokušali da je spreče, na šta im je sekretarica za trgovinu pokazala svoje službene papire vladinog ranga, te ovim mladićima nije ostalo ništa drugo do da odstupe i puste je da krene u svoj ludački poduhvat.
     "Ubrzo će se vratiti", reče jedan od posilnih svom drugu kada su se vrata lifta zatvorila.
     "Nije loše parče ženske", reče drugi posilni. "Šteta što će biti zatrovana."
     Lift se dugo peo pre no što je stao. Vrata se klizajući otvoriše i sekretarica za trgovinu izađe u prostrano predvorje koje je predstavljalo jedan od stepena, prema rečima onog posilnog. Vrata se ponovo zatvoriše, a svetlo na zidu pokaza da je kabina lifta krenula dole. Obuzeta za trenutak strahom da je ostavljena na cedilu, sekretarica za trgovinu pritisnu dugme drugog lifta koji je očito vodio nagore, prema površini. Posle nekoliko mučnih trenutaka čakanja i više ponovljenih pritisaka na dugme začuo se slab zvuk unutar vertikalnog otvora za dizalicu. Ovo joj je dalo do znanja da su, srećom, kablovi u ispravnom stanju za drugu etapu njenog putovanja.
     Drugi lift ju je spustio na sledeće odmorište i sada je sve iznenada postalo kritičnije: pritiskanje dugmeta trećeg lifta, onog koji je trebalo da je odvede na pavršinu, nije dalo odgovora, baš kao što ju je posilni upozorio da će se dogoditi. Mora, ipak, da su negde postojale nekakve stepenice, zaključila je. Konačno je iza nekih metalnih vrata pronašla stepenice koje su se veoma strmo pele kao da su pripadale brodu ratne mornarice. Na vrhu su se nalazila još jedna metalna vrata: ona su je dovela do gornjeg otvora za lift - a zatim su se sama zatvorila, zahvaljujući moćnoj opruzi, uz glasno klik i sada su, kako je otkrila, bila zaključana sa druge strane. I tako je u tom času bila tu gde je bila, u blizini površine, s tim što joj je povratak dole, u bunker, bio potpuno blokiran. Postojalo je, dabome, dugme za lift i ovde, na vrhu trećeg stepena, te ga ona pritisnu. No, kao i malopre, električne struje nije bilo.
     Mogla se primetiti svetlost s površine koja je dopirala niz dva kratka stopeništa mnogo manje strma od pređašnjih. Sekretarica za trgovinu uspinjala se njima veoma sporo, osluškujući zvuke spoljašnjeg sveta. Tamo je sve bilo tiho. Pitala se da li je trebalo da bude tiho ukoliko su očekivani požari gutali ostatke grada?
     Na vrhu stepeništa nalazio se neobičan izlaz: on ju je podsetio na ulaz u cev kojom je grupa s predsednikom prispela u dubinu bunkera. Ona je cev bila prekrivena nekakvim krutim materijalom s prorezima u njemu, baš kao i ovaj izlaz, samo što je ovde bilo više slojeva takvog materijala. Sekretarica za trgovinu prošla je migoljeći se kroz slojeve, poput krtice koja izbija na površinu travnatog polja. I doista je sekretarica za trgovinu izbila na jednu široku travnatu površinu. Posle prvih nekoliko trenutaka velikog iznenađenja shvatila je da se nalazi blizu središta Elipse. Sada joj je postalo jasno čemu su bili posvećeni višemesečni tajanstveni građevinski radovi unutar Elipse, odvojeni od očiju javnosti visokim zidovima.
     Prizor koji se ukazao njenim očima izazivao je zaprepašćujuću nevericu. Nigde nijednog čoveka na vidiku. Nijednog zvuka saobraćaja. Pa ipak, sve zgrade su stajale netaknute, iste onakve kakve su i bile. Sve više uverena da je njeno instinktivno osećanje da se dogodilo nešto krajnje neobično bilo potpuno ispravno, sekretarica za trgovinu otisnula se preko travnjaka prema jugoistočnom uglu Elipse. Ne znajući šta bi pametnije učinila, odlučila je da krene duž avenije Ustava do zgrade Ministarstva trgovine i saobraćaja sa skromnom pomisli da kada stigne u svoju kancelariju, ako ništa drugo, pripremi lonče kafe.
     Dospela je do raskrsnice avenije Ustava i 14. ulice kada se otpozadi začuo prigušen povik. Okrenuvši se, sekretarica za trgovinu ispustila je krik, jer su se prema njoj teturale dve prilike siledžijskog izgleda koje su mahale rukama. Imale su velike metalne šlemove, opervažene gazom, s ogromnim cevastim gas-maskama. Hodali su slično ljudima u pancericama, jer su im na nogama bile teško okovane zaštitne čizme protiv kontaminacije. Sekretarica za trgovinu zapazila je, takođe, da su nosili bojlerska odela načičkana najrazličitijim sredstvima i instrumentima. A iz nekog razloga koji je jedino njoj bio poznat, prilika-predvodnik mahala je nečim što je izgledalo kao batina francuskih policajaca. Kako njena radoznalost nije bila tolika da bi podrobno ispitala situaciju za koju je držala da verovatno ima više veze sa civilnom zaštitom no sa prizemljenjem letećih tanjira, sekretarica za trgovinu je podbrusila pete, u trku prešla aveniju Ustava i jurnula prema Malu koji preko brisanog prostora vodi do Kapitola.
     Bila je potpuno bez daha kada je stigla do drvene klupe u blizini Smitsonovog instituta. S klupe je mogla da osmotri i južnu i severnu stranu Mala. Sve je izgledalo u redu. Šta god da su crvene pruge koje su pogodile Vašington učinile, bilo je izvesno da nisu oštetile zgrade. Sekretarica za trgovinu pokušavala je da pronađe smisao u ovoj nesumnjivoj činjenici kada je jedan hrapav glas uzviknuo:
     "Pokajte se! Kraj sveta je na pomolu."
     Taj hrapavi glas pripadao je nekakvoj dronjavoj spodobi koja je sela pored nje.
     "Je li ovde bilo velike eksplozije?" upita ona.
     "Mi smo jedini ljudi koji su ostali na čitavom svetu. Bog je udario moćnom rukom po Sodomi i Gomori", glasio je neumoljiv odgovor.
     "Jeste li videli šta se dogodilo?"
     "Svet je kratkotrajna varka. Pripremite se za Kraljevstvo nebesko."
     "Koje je na pomolu?"
     Izgleda da je ovo pitanje izbacilo dronjavu spodobu, nalik na skitnicu, iz sedla jer je sada rekao pomalo zbunjeno:
     "Bezbožnici su uvenuli kao drvo lovora."
     "Zašto su bezbožnici uvenuli?"
     "Zato što se bog pojavio da očisti svet od onih koji su se ogrešili o Njega."
     Videći da ovaj razgovor ne vodi nikuda, sekretarica za trgovinu izvadila je novčanicu od deset dolara iz novčanika koji je uvek nosila sa sobom. Priživši novčanicu odrpancu, ustala je s klupe. Dok se udaljavala, hrapavi glas je ponavljao:
     "Pokajte se! Kraj sveta je na pomolu."
     Sekretarica za trgovinu najednom se setila žmirkavih svetala utvrđenih silosa, krstarećih raketa i peršinga koji su stvarno bili lansirani. Ova zastrašujuća misao dovela ju je do zaključka da je odrpanac vrlo verovatno bio proročki u pravu.









61.
     Isak Njutn nije bio u pravu. Časovnik na kuli Edvarda III pomerao se polako, beskonačno polako, prema 3 sata po podne. Kada je sat ponovo otkucao, master je zagrmeo:
     "Sreća je što ponekad nisi u pravu. Nadajmo se da ćemo pregurati do tri i petnaest."
     I tako, četvrt sata po četvrt sata, čekali su u velikoj prostoriji na spratu koledža Triniti sve dok se najzad nije vratio ministar sa zaista rđavim vestima.
     "Lansiran je veći broj projektila. Zakasnili smo da ih sve zaustavimo", rekao je Isaku Njutnu.
     "Čak ako ranije mast nije otišla u propast, sada sigurno jeste", reče master rezignirano.
     Kao da je pominjanje vatre podstaklo neku uslovljenu reakciju, master je poveo društvo u svoj lični kutak gde su bila složena drva u kaminu.
     Kada su ostali pokušali da mu pomognu, master je kleknuo da potpali drvo i pokretom ruke zadržao ostale. Zatim je polako klimnuo kao da se obraća sam sebi.
     "Ne, mogu sam. Kao dečak imao sam običaj da hvatam pastrmke i da ih kuvam na lagorskoj vatri. Ovo je možda poslednji put da pripaljujem vatru. Šteta što nema nijedne pastrmke."
     Kada je vatra počela da pucketa jer je drvo bilo suvo, ser Hari Džulijan se smestio u veliku fotelju naspram mastera i onda je, na zaprepašćenje svih, zaspao.
     "Ovo je duh koji je učinio britansku imperiju onim što je nekada bila. Vi, mladi ljudi, toga se, naravno, ne sećate", reče master podrugljivo. Nevolja današnjice je u tome što su svi disko-klubovi uvek otvoreni. Nema odmora. Nema mira. Nema hrkanja", nastavio je kada je disanje ser Harija postalo čujno. Fin de siecle. Fin de svega."
     "Nisam toliko sigurna u to", primeti Frensis Haroldsen.
     "Zbog čega nisi toliko sigurna u to?"
     "Zato što imam osećaj da je sve ovo u vezi s kometom."
     "Kako to može biti, Frensis Margaret?" upade Kurt Valdhajm, prekinuvši dugo ćutanje za vreme koga je mislio na svoju suprugu Rozi u Ženevi.
     "Razmišljala sam o tvojim aktivnim agensima."
     "Kakvim aktivnim agensima?" upita Isak Njutn.
     Kurt Valdhajm zavrte glavom zbunjeno i, pokušavši da izbegne pitanje, reče:
     "Bila je to samo obična spekulacija."
     "Spekulacija glasi da Halejeva kometa može da stvara aktivne agense", poče Frensis Margaret, "sposobne da izvode veoma neobične stvari. Bez te pretpostavke nismo mogli da shvatimo šta se dogodilo u avionu koji te je spustio u Stokholm. Zar i ovo ne bi moglo da bude nešto slično? Utvare u vazduhu?"
     "Ako se ništa ne dogodi tokom narednog sata, odista mora da je nešto slično posredi", složio se Isak Njutn.
     I tako su čekali iz minuta u minut sve dok im se nije pridružio predsednik vlade donoseći još mučnije vesti.
     "Lansirani su peršinzi II. Pokušao sam da pozovem i Vašington i Moskvu - činilo se da linije nisu mrtve pa sam uporno zvao. Ali nisam uspeo nikog da dobijem. Ni Istok ni Zapad. Zaustavili smo lansiranje krstarećih raketa, ali ne verujem da će to biti od stvarne pomoći."
     "Učinio si ono što si mogao", klimnu ministar. "Ovde se javila jedna misao koja uliva izvesnu nadu."
     "Koja?"
     "Da sve ovo može biti neka vrsta kometinog poigravanja."
     "Neka se nebesa smiluju da bude tako."
     Master krenu napred rekavši:
     "Znate, ja verujem u pretpostavku da je to kometino maslo. Od toga ne može biti štete, zar ne?"
     "Mislim da ne", saglasio se predsednik vlade.
     "Onda idem da pripremim proslavu. Imam nekoliko boca izuzetno dobrog šampanjca."
     "Ne mogu to da podnesem."
     "Ne shvatam te, predsedniče. Ako ćemo svi da odletimo u Pakao, ne vidim zbog čega ne bismo mogli da odletimo tamo sa čašama šampanjca u ruci", zagrmeo je master izlazeći iz salona.
     "Šta kaže MSP?" upita ministar.
     "Kažu da nisu otkrili nikakvu promenu u Moskvi. Ranije je bila blokada informacija, a i sada je isto."
     "Nije mnogo informativno."
     "Znate", nastavi predsednik vlade, "pre otprilike nedelju dana posetio me je jedan smešan mali čovek iz MSP-a. On je neka vrsta disidenta tamo. Došao je s jednom smešnom pričom o razlogu te blokade. Rekao je da je Politbiro onesposobljen."
     "Onesposobljen?" upita Isak Njutn s iznenadnim zanimanjem.
     "Onesposobljen nekom novom bolešću koja se u Moskvi vodi pod nazivom ludi svrabež."
     "Je li ova informacija značajna, Isače?" upita iznenađeno Kurt Valdhajm zapazivši živahan izraz na licu Isaka Njutna.
     "Voleo bih da sam to znao ranije."
     "Zbog čega?" upita predsednik.
     "Zbog toga što to daje smisao nekim od najnovijih šifrovanih poruka."
     "Od Halejeve komete?"
     "Da."
     "Možeš li to da objasniš običnim jezikom?"
     "Voda je najbolja", promumla ser Hari otvarajući jedno mutno oko i obuhvatajući pogledom čitavo društvo.
     "Čak i da je tako, idem s masterom da mu pomognem oko šampanjca."
     "Prosto rečeno, predsedniče, sada sam gotovo siguran da sudelujemo u obmani."
     "Projektili, krstareće raktete i peršinzi nisu bili obmana. Oni su činjenica. I stvarno su lansirani."
     "Onda se čini da nigde neće stići", zaključio je Isak Njutn.









62.
     Isak Njutn je slušao začuđeno.
     "Razmišljali smo", reče ministar, "o tome da bi bilo bolje da se vratiš u Kembridž."
     Ovaj sastanak u CERC-ovoj kancelariji Isaka Njutna u Svindonu zakazao je ministar neposredno pre no što se dovezao iz Londana autoputem M4.
     "Otkuda sad ta iznenadna promena mišljenja?" upita Isak Njutn. "Uopšte nisam siguran da se stolica u Kevendišu nije već ohladila."
     "Nije. Predsednik vlade je u vezi s njima. Stvar je u sledećem: dok smo bili u statičkoj fazi, hoću reći dok je izgradnja teleskapa bila naš prvi prioritet, imalo je smisla da budeš ovde odakle si mogao da u najvećoj meri utičeš na program izgradnje. Ali sada..."
     "Ali sada...?" ponovi Isak Njutn ironično.
     "Sada kada je kometa postala izrazito aktivna, situacija je drugačija. Program izgradnje je postao dugoročan i stoga je donekle izvan glavnog toka događaja. Problemi kamunikacije, šifra i tako dalje sada su životno važne stvari. A nema sumnje da se šifrirana veza bolje održava iz Kembridža. Nisi li pre izvesnog vremena rekao da ti nešto nedostaje?"
     "Pretpostavljam da je to bilo nešto veoma važno."
     "Nadam se da nemaš nameru da se svađaš?"
     "Ne. Pod uslovom da ovo bude poslednji volte face", odgovori Isak Njutn. "Čudno je kako sam uvek mrzeo početke", praduži on. "Upoznam ljude, pa mi je posle žao kada ih napuštam."
     "Uvek sam osećao isto kad god sam morao da menjam ministarske dužnosti. A sada želim da pređem na pitanje od životne važnosti", reče ministar zabrinutim glasom.
     "Izgleda da prelazimo iz jedne krize u drugu. Šta je ovog puta?"
     "Došao đavo po svoje, Njutne. Možeš li da zamisliš reagovanje Pentagona? Njihove odbrambene mere i njihovo gledanje na ono što mislim da nazivaju 'lansiranje pod napadom' u svetlosti činjenice da se sve završilo u haosu."
     "Ne mogu da kažem da sam posebno iznenađen", odgovori Isak Njutn glasom u kome nije bilo nijednog od ministrovih uzbuđenih osećanja. "Vidiš, iskustvo pokazuje da sistemi koji postanu preterano složeni verovatno završavaju na ovaj način. Posebno kada se zahteva da jedan preterano složen sistem dejstvuje u jedinstvenoj situaciji."
     "Ne govorim ja o tehničkim okolnostima", nastavi ministar odmahnuvši glavom. "Velim da je stvorena upravo idealna situacija da svi u Vašingtonu pocrvene od stida. Velim, takođe, da, uzimajući u obzir ljudsku prirodu, crvena lica na visokim položajima neizbežno traže žrtvenog jarca."
     "Bez ikakvih teškoća mogu da prihvatim istinitost te tvrdnje", klimnu Isak Njutn spokojno.
     "A možeš li da prihvatiš činjenicu da je Halejeva kometa određena da bude taj žrtveni jarac?"
     "Nije li to pomalo kao lajanje na Mesec?"
     "Sem što u slučaju Halejeve komete nije teško pronaći surogat žrtvenog jarca."
     "Tako mi nebesa! Šta je suragat žrtvenog jarca? Žrtveni jarac za žrtvenog jarca", upita Isak Njutn nešto živahnije.
     "U ovom slučaju surogat žrtvenog jarca smo mi."
     "Zašto mi?"
     "Zato što smo mi, zato što ste vi, jedini kanal razumne veze s Halejevom kometom."
     "Da li Vašington pokušava da kaže da smo mi naveli kometu da počini sve ono?"
     "U krajnjoj liniji, da."
     "Ali to je smešno."
     "Je li? Kako oni mogu da znaju da nismo? Da budem jasniji, kako ja mogu da znam da ti nisi to učinio?"
     "Bilo to dobro ili zlo još nismo toliko uznapredovali."
     "Koliko ste, u stvari, uznapredovali?"
     "Numerički i naučno, prilično. Semantički malo. Politički, nimalo."
     "Zbog čega se, onda, to dogodilo? Bože moj, pomisli samo na to, Njutne! Taj haos! Sve je bilo kao pravo. Otkriće uz pomoć infracrvenih zraka sa satelita i radarski odjeci - baš kao pravi projektili; pokrenuli su čitav sistem uzbune SAD, kako civilni tako i vojni. Alarmi u svakom američkom gradu i naselju. Ljudi su se sabili u skloništa da bi izbegli gama-zrake od kojih su ih, prema TV i Radiju, delili samo minuti ili sekundi. Ljudi koji su to čuli na drumovima uletali su u čudovišne sudare ili su napuštali kola blokiravši čitav saobraćajni sistem. U gradovima s podzemnom železnicom narod je nahrupio u stanice u tolikom broju da je bilo nužno isključiti mreže električne struje kako bi se izbeglo na hiljade strujnih udara u dodiru s tračnicama. Dugo posle isteka roka u kome se očekivalo da projektili padnu, još su izdavana upozorenja civilima."
     "Taj šok je bio veoma sličan onom koji smo i mi doživeli, ministre."
     "Da. Ali Amerikanci više od nas veruju da imaju neotuđivo pravo da dobiju naknadu za pretrpljeni šok."
     "Kako to?"
     "Izračunaj sam - mislim na cenu šoka. Šok u vidu nekoliko časova provedenih u razmišljanju o tome da si izložen nuklearnom napadu shvati kao cenu od hiljadu dolara po glavi, što će većina smatrati zadovoljavajućim obeštećenjem. No, hiljadu dolara za svakog američkog muškarca, ženu i dete, u ukupnom iznosu, čini 250 milijardi dolara. Neophodan je veoma materijalan žrtveni jarac da bi se namirio toliki ceh. Pored toga, prema rečima naše ambasade u Vašingtonu, udar nije bio samo elektronska iluzija. Svako ko se zatekao blizu površine doživeo je određen oblik privremene neuračunljivosti. Dobio sam izveštaj od jednog od naših atašea u vašingtonskoj ambasadi, mladića po imenu Tim Baset. Pročitaću ti najbitnije odlomke", odgovori ministar vadeći jednu tanku fasciklu iz svoje akten-tašne.
     "'Bio sam na dužnosti'", navodio je ministar, "'kada je izdato upozorenje o predstojećem napadu. Smesta sam se bacio na uništavanje pojedinih dokumenata umesto da pohitam u podrum gde se nalazilo sklonište ambasade. Dok sam bio zaokupljen tim poslom iznenada me je obuzelo čudno i do tada nedoživljeno stanje svesti. U vrlo kratkom trenutku imao sam osećaj da sam postao životinja, probuđena iz zimskog sna i da moja dužnost nije da uništavam dokumente već da se prućim i utonem u dug san.'"
     Ministar je iznenada prekinuo čitanje i s treskom sklopio korice fascikle, rekavši:
     "Dovoljno si čuo. Možda zvuči suludo, ali se uklapa u nesumnjive činjenice."
     "Kakve činjenice?"
     "Vašington je bio sasvim opusteo. Najpre su upozorenja sa razglasa poterala mnoge ljude pod zemlju. A potom je ono što je udarilo po gradu, ma šta to bilo, počistilo preostalu nekolicinu."
     "Bez obzira na to što ćeš mi se možda nasmejati, ministre, odista ne shvatam kako bismo mi mogli da budemo umešani u to."
     "Pod pritiskom smo, pod velikim pritiskom s obe strane. Do te mere", zaključi ministar, "da ćemo možda morati da se povučemo."
     "Da se povučemo?"
     "Da napustimo čitav program."
     "Znaš, ministre", reče Isak Njutn zamišljeno, "stalno čitam o nekakvom pritisku. Te EEZ vrši pritisak na Maroko, te SAD vrši pritisak na Brazil, te SSSR vrši pritisak na Siriju. Politički komentari su puni toga. Ali čini mi se da je, osim ako ti neprijateljska vojska nije pred vratima ili ako je neko u položaju da ti uzima hranu iz usta, sve ostalo obična iluzija, jednaka onoj kad za sebe misliš da si usnula životinja."
     "Političke vođe obrazuju neku vrstu kluba", poče ministar sa objašnjenjem.
     "Mogu da poverujem u to."
     "Time hoću da kažem da imamo izvestan kodeks ponašanja koji u normalnim okolnostima ne kršimo. Čak ga ni Rusi ne krše na previše sramotan način. Hoću da kažem da se mi ne mešamo u pitanja političke ravnoteže unutar drugih nacija. Da budem iskren, jedva da znam koja je partija koja i za šta se sve one zalažu, čak i kod tako bliskih nacija kao što su, na primner, Nemci. Naprosto razvijamo odnose s onima koji isplivaju na vrh, putem izbora ili na neki drugi način."
     "Mislio sam da CIA ništa drugo i ne radi osim što se meša u izbore diljem sveta."
     "Trebalo je da kažem da to važi za odnose između razvijenih zemalja. CIA krši pravila u slučajevima nerazvijenih zemalja, priznajem. No, to je osnovni razlog zbog koga, CIA uvek ima teškoća s Kongresom SAD."
     "Pokušavaš li da mi kažeš, ministre, da se plašiš stranog mešanja u britansku politiku? Da će tvoji prijatelji u tom klubu prekršiti pravila i poremetiti odnos snaga u Vestminsteru?"
     "Tačno tako, Njutne. Shvataš, postoji mnoštvo načina na koje izuzetno moćne nacije mogu da se umešaju, tako da to ide u korist opozicione partije. Na ekonomskom planu, na primer."
     "Ali ti imaš značajnu većinu u Parlamentu, ministre. Stečenu delom, treba li to da te podsećam, zahvaljujući našoj vezi s Halejevom kometom. Stoga nisam u stanju da sagledam na koji način bi neka druga nacija mogla da ti naudi."
     Ministar je počeo da šetka gore-dole po kancelariji, ne proizvodeći pri tom ni najmanji zvuk na debelom tepihu. Iznenada je postao svestan te činjenice. Zaustavivši se, prešao je stopalom po njemu.
     "Znaš", rekao je, "ne bih imao ništa protiv da imam ovakav tepih u svojoj kancelariji."
     Onda je nastavio da šetka da bi konačno prasnuo glasom povišenim od nagomilane srdžbe:
     "Zaboravljaš kako štampa naziva revolt iz zadnjih klupa. Pretpostavljam da si pročitao novine? Zar ti to ne izgleda prilično zastrašujuće?"
     "Video sam da opozicija traži da se izglasa nepoverenje. No to nije prvi put. Izvesno je da tvoja partija to neće podržati?"
     "Pazi, jednom kad krene sa dezertiranjem, stvar brzo postaje ozbiljna. Svakim činom nečijeg povlačenja gubiš po jednog iz svoje većine. Svako dezertiranje na stranu opozicije znači gubitak dvojice iz tvoje većine. Stoga nije potrebno mnogo dezertiranja da se tvoja značajna većina potpuno istopi."
     "A kakve bi mogle biti pobude takvih članova? To bi značilo sazivanje još jednih izbora. Tvoji dezerteri bi mogli i da izgube svoja mesta."
     "Ne ukoliko su ta mesta sigurna."
     "AIi tvoja partija može da izgubi vlast."
     "Ukoliko pruži ostalim frakcijama priliku koja im je potrebna da uznapreduju u hijerarhiji naše partije. Sve se vrti oko toga. Moraš da shvatiš, Njutne, da su nas Amerikanci telegrafski izvestili kako je gotovo sa specijalnim odnosima, što u ovom slučaju mora imati krupne posledice - sasvim nezavisno od posledica prouzrokovanih kometom koja se zatim može proglasiti ozbiljnom pretnjom po svetski mir. Uz izvesne potvrde, ljudi, čak i razumni ljudi, mogu u to da poveruju, budući da su krstareće rakete i peršinzi stvarno bili lansirani. Znaš, još ne mogu do kraja da razumem šta se dogodilo s njima."
     "Sistem unutrašnjeg navođenja je osetljiv na određene momente spoljašnje radijacije, ministre. Neutralisanje dejstva neprijateljskih projektila već je glavni deo vojne strategije, te zato mislim, da to kometi nije predstavljalo težak problem."
     "Uz neprekidno, svakodnevno urlanje u Parlamentu, nije lako objasniti članovima takve stvari."
     "Pa, ministre, nadam se da uvek mogu da podučavam fiziku u nekoj maloj školi, skrivenoj negde među lisnate aleje u Devonu", reče Isak Njutn potišteno. "Ali ne zadugo", dadade odmah zatim. "Niti ćeš ti, bojim se, moći da požnješ još mnogo žita na svojoj farmi."
     "Ne razumem. Zbog čega?"
     "Zbog toga što ne možemo tek tako da se vratimo u stanje koje je postajalo pre pojave komete. Shvataš, to nam neće biti dopušteno. Pokušaj da za trenutak gledaš na stvari sa stanovišta komete. Posle hiljada miliona godina konačno je uspostavljena važna veza sa Zemljom. No, to je krhka veza. Izvesno je da kometa shvata da je ta veza krhka inače bi svima slobodno odgovarala umesto što to čini putem šifre nama. Možda je kometa na osnovu vojnih emitovanja koja stalno struje ka svemiru shvatila ponešto o suprotstavljenosti supersila ovog našeg čovečanstva. Nedavni događaji sasvim lepo upućuju na takav zaključak. Kometa je verovatno, isto tako, shvatila da je ovde uglavnom sve u stilu 'pipni i ostavi'. Ukoliko se stanje pagorša, tako što bi veza sa čovečanstvom, u koju ona, čini se, ima poverenja, zamrla, sasvim je moguće da će uslediti žestoka, nasilna reakcija."
     "Šta misliš da bi to tačno moglo biti?"
     "Kometa nam je već dosta toga pokazala; nije li to učinila da nam jasno stavi do znanja kako uopšte ne bi bilo teško ukloniti ljudski rod s lica Zemlje? Možda pomišlja da nas sve pretvori u onakve ugljenisane cilindre. Seti se Eriksona? Seti se njegovih reči da sada imamo i treću supersilu u igri?"
     "Zašto nas naprosto ne bi ostavila na miru?"
     "Može, možda, da nas uništi samo da bi dala priliku nekoj drugoj vrsti. Tako bi se kroz pet miliona ili deset miliona godina razvila neka druga dominantna vrsta. To nam može izgledati daleko, ali bićima koja već hiljadu miliona godina čekaju šansu bilo bi to tek nešto više od nekoliko otkucaja časovnika. Kada čovek počne da razmišlja o tome, ministre, dolazi do pitanja ne bi li uništenje ljudske vrste možda bio sasvim razborit čin."
     Isak Njutn je prošetao do velikog prozora i pogledao preko Svindona prema jugu, a zatim nastavio:
     "Kad sam bio dečak veoma često sam posmatrao kako životinje pokušavaju da prežive hladnu zimu. Gledao sam kuniće tokom noći obasjanih mesečinom kako glođu tek jednu ili dve stabljike biljaka koje su provirivale kroz debeo omotač snega, skromno nastojeći da preguraju tih nekoliko nedelja koje ih dele do proleća, ne ispoljavajući ni trunke gramzivosti kakvo je gomilanje para u bankama, niti trošeći neizrecive milijarde dolara na gomilanje sistema projektila kojima je krajnji cilj da dignu Zemlju u vazduh. Znaš, ministre, da sam ja kometa i da gledam sve ove gluposti koje se događaju, sasvim je moguće da bih dobrano porazmislio da li bi bilo dobro da se otarasim jednog tako arogantnog, pohlepnog i, opšte uzev, neprijatnog stvora kakav je čovek."
     Ministar je trupnuvši seo u stolicu, kao da je želeo da nadmaši svog kolegu, ser Harija Džulijana. Umornim pokretom prešao je rukom preko čela.
     "I sam sam, dakako, imao takvih zapažanja. Zbog toga sam i došao ovamo u nekoj vrsti panike. Kakav je tvoj savet, Njutne?"
     "Da li bi pomoglo ako bi štampa odlučno stala na vladinu stranu? Recimo na dan izglasavanja poverenja."
     "Dabome. To bi bilo presudno. Ali štampa odlučno nije na vladinoj strani."
     "Možeš li da udesiš da Predsednik vlade sazove konferenciju za štampu? Da li bi se ona mogla održati u Dauning stritu 10 i to na dan pre izglasavanja poverenja?"
     "Ko bi je držao? Odbor za Halejevu kometu?"
     "Da budem iskren, ministre, voleo bih da sa naše strane bude što je moguće manje ljudi. Shvataš, moraću da se opustim", reče Isak Njutn čvrstim glasom. "Neka to, molim te, ostane između predsednika, tebe i mene."
     "Mislim da je najbolje da to budete ti i predsednik. Iskreno govoreći, ja se ne snalazim najbolje u takvim situacijama", priznade ministar.









63.
     Predsednik vlade je odlučio da konferenciji za štampu, po predlogu Isaka Njutna, prida najveći mogući značaj i to tako što ju je upriličio u sobi kabineta u Dauning stritu 10. Isak Njutn je obigrao pogledom sto, tražeći poznata lica kada su on i predsednik zauzeli preostale dve stolice, postavljene kod sredine stola okrenutog ka Dauning stritu. Isak Njutn je pomislio da poznata lica nisu obavezno, u isti mah, i prijateljska lica, prisećajući se svog u izvesnoj meri mučnog sastanka s novinarima u jednoj ranijoj prilici. Prepoznao je Alana Bristoua urednika Nejčera. Takođe je prepoznao Tama Tejlora iz Obzervera ili, tačnije, prepoznao je astrahansku kapu od koje Tejlor nije hteo da se odvoji čak ni u sobi kabineta. Predsednik vlade, kome je ta kapa takođe zapala za oko, rekao je:
     "Da li bi džentlmen koji ima kapu na glavi bio ljubazan da je ukloni. Ili da se sam ukloni."
     Po sudu Isaka Njutna ovo nije bio baš najtaktičniji način započinjanja najkritičnijeg susreta sa štampom, što je potvrdila mrtva tišina koja je istog časa zavladala prostorijom. Posle možda dvadeset sekundi muka, Tejlor je ustao i teškim korakom izašao iz sobe i dalje noseći svoju astrahansku kapu.
     "Niko ovde nije nosio kapu još od Dizraelija", primeti predsednik živahnim glasom. "Gajim poseban otpor prema astrahanskim kapama, muvama i pepelu cigarete na tepihu. A sada će profesor Njutn dati izjavu."
     "Pre dve godine predsednik vlade je zatražio od mene da prokomentarišem razgovore o naoružanju koji su se održavali u Ženevi", poče Isak Njutn. "Moj zadatak bio je da razmotrim status Britanije kao nuklearne sile, zajedno s pitanjima koja su vezana za rakete srednjeg dometa, tačnije SS20 i SS21 na sovjetskoj strani, te krstareće rakete i peršinge II na strani NATO-a."
     "Da li je istina da su krstareće rakete i peršinzi bili lansirani? Fenvik iz Mirora", upita jedan glas.
     "Na kraju ćemo podrobnije razgavarati o tom pitanju, gospodine Fenvik", odgovori mirno predsednik. Shvativši da je predsednik sasvim naviknut na stalna prekidanja izlaganja u Parlamentu, Isak Njutn je nastavio prikupivši konce onoga što je počeo da iznosi:
     "Moja razmišljanja o Britaniji kao nuklearnoj sili i o NATO-u nisu mi, bojim se, pomogla da razumem krupnija pitanja odnosa suprotstavljenih supersila. Tek postepeno, tokom poslednje dve godine, postale su jasne neke užasavajuće strateške promene koje su se desile od 1970. godine. Meni su postale jasne, hoću da kažem", priznade Isak Njutn mirnim glasom.
     "Hardi iz Mejla. Možete li to da protumačite. Da nam objasnite šta tačno razumete pod užasavajućim."
     "Ako se vratite u šezdesete godine, gospodine Hardi, setićete se da je bilo rašireno umirujuće uverenje kako bi nuklearni rat značio takvu katastrofu za sve da nijedna vlada, bilo koje političke boje, nije mogla ni da pomišlja na njega. Ovo umirujuće uverenje delile su i vlade, i javnost, i vojni planeri."
     "A Vi velite da se to promenilo?" upita jedan drugi glasi.
     "Na žalost, jeste. Odlučno se promenilo kada su izumljeni projektili s više bojevih glava. Iako to tada, u ranim sedamdesetim godinama, većina nas nije shvatila", umešao se predsednik.
     "Voleo bih da čujem Vaše viđenje, profesore Njutn. Kao što Vam je verovatno poznato, mi u Nejčeru imamo vlastite poglede na to. Već duže od dve godine, dodao bih", primeti Alan Bristou.
     "S projektilima s više bojevih glava", odgovori Isak Njutn, "postalo je moguće zamisliti tako moćan prvi udar koji bi bio sposoban da potpuno onesposobi strateška oružja druge strane. U početku, to je bila tek zamisao. Može se reći da je sada ta zamisao postala stvarnost. Prvi udar od strane Sovjeskog Saveza mogao bi, sasvim verovatno, da uništi sposobnost SAD da lansira svoje balističke rakete."
     "Nisu li oni utvrdili svoje silose upravo da bi izašli na kraj s tom vrstom pretnje? Alan Kros iz Tajmsa."
     "Svi pokazatelji govore, gospodine Kros, da zaštita oružjem predstavlja manje od pola problema. Stvarna slaba tačka je komandna struktura. Raspoloživo vreme za stranu koja je pod udarom postaje gotovo nemoguće tesno", objasnio je Isak Njutn.
     "Otpada vreme potrebno za političke konsultacije", ponovo upade predsednik.
     "A sužava se vreme neophodno za preduzimanje najnužnijih mera obezbeđenja", dodade Isak Njutn.
     "Mislio sam da je to glavni razlog za stvaranje velikih flota podmornica. Čak i kada bi bio izveden iznenadni prvi udar, druga strana bi još imala mnogo vremena da uzvrati moćnim drugim udarom s podmornica", reče Hardi iz Dejli Mejla.
     "Zbog toga što su položaji podmornica skriveni", dodade Alan Kros iz Tajmsa.
     "Nevolja dolazi od unapređene tehnologije i uvećane preciznosti. Vidite, gospodine Kros, pretpostavimo da ja likvidiram oružje za Vaš glavni prvi udar i to s takvom preciznošću da teško oštetim Vaše gradove. Doista, Vi biste mogli da mi uzvratite udarac s Vaših podmornica. Ali da li ćete to učiniti? Znajući da su Vaši gradovi prepušteni milosti ili nemilosti mojih moćnih oružja prvog udara. Vrlo verovatno da nećete. Da biste sačuvali svoje gradove, Vi ćete se pokoriti. To je problem koji sada muči vojne planere", naglasio je Isak Njutn.
     "Ako ne sa svim, slučajno se slažem s Njutnom u ovoj stvari", klimnu glavom Alan Bristou. "Vidite", nastavi on, "iskušenje da se izvrši iznenadan prvi udar povećava se iz dana u dan. Ako ti nećeš, možda će onaj drugi. Prednosti prvog udara..."
     "...rastu", nadovezao se Hardi iz Dejli Mejla.
     "Pa gde nas to ostavlja?" upita Fenvik iz Dejli mirora.
     "Pričard iz Gardijana", reče jedan nov glas. "Ostavlja nas na postojano smanjujućoj ivici bezbednosti. Pitanje koje bih želeo da postavim profesoru Njutnu glasi: koliko je još, prema Vašem sudu, ostalo ovom svetu, pre no što nuklearni rat postane neizbežan?"
     "Do kraja ovog veka. Ukoliko budemo imali sreće", odgovori Isak Njutn.
     "Kad ne bi bilo komete", upade predsednik vlade procenjujući da je sazreo trenutak za razgovor o nedavnim događajima.
     "Da, predsedniče, to je naravno ono o čemu bismo hteli nešto više da čujemo. Kako je to izvedeno, najprostije rečeno", smesta upita Alan Bristou.
     "Kada bismo znali odgovor na to pitanje, dr Bristou, bili bismo treća supersila, nije li tako?" odgovori predsednik povinovavši se prirodnom instinktu da izbegne ovo pitanje.
     "Uvažavam taj stav, predsedniče. Ali Vi neminovno morate znati više o čitavoj situaciji od nas", bio je uporan Bristou.
     "Ono što se dogodilo", nastavi Isak Njutn čvrstim glasom, "bila je vežba ratne igre, užasna u svojoj svrsi, ali izvedena s određenim smešnim efektom - možda da nam se ukaže na apsurdnost svega toga. Najpre su ruski rukovodioci onemogućeni da deluju, verovatno zbog toga da bi se pojednostavila situacija koja je postala dovoljno složena kako su se događaji razvijali. Potom je simuliran prvi udar na SAD s takvom preciznošću da sam, iskreno govoreći, još zaprepašćen."
     "Šta je, prema Vašem mišljenju, bio cilj?" upita Hardi iz Dejli Mejla.
     "Da se pokaže da je ogromna, složena vojna mreža ranjiva."
     "Hoćete da kažete na Zapadu? Aksford iz Morning stara."
     "Mislim da to važi isto tako i za Istok, gospodine Aksford. Druga očita namera bila je da se stavi do znanja da je od tri supersile ova treća daleko najmoćnija", odgovori Isak Njutn.
     "Zbog čega smo od početka mi bili u savezu s tom trećom", umeša se predsednik vlade smesta, iskoristivši povoljnu priliku.
     "Što nas dovodi do prilično osetljive tačke, predsedniče", reče Alan Bristou, naginjući se u stolici i praveći šaru levom rukom u vazduhu.
     "A to je?"
     "Ima li Odbor za Halejevu kometu bilo šta s nedavnim događajima?"
     "Da li biste više voleli da kažem da ili ne, dr Bristou?"
     "Šta god je Vama draže, predsedniče."
     "Proslediću ovo pitanje profesoru Njutnu, jer, iskreno, ne znam najbolji odgovor na njega."
     "Odgovor je i da i ne", obrati se Isak Njutn okupljenima, svestan da radi na sutrašnjim senziconalnim novinskim naslovima. "Da, u smislu da smo gotovo sigurno snabdeli kometu informacijama koje su joj omogućile da shvati stanje čovečanstva. Ne, u smislu da nismo imali ama baš ništa s otvorenim planiranjem operacije."
     "Jeste li razočarani, dr Bristou?" upita predsednik vlade.
     "Iskreno da Vam kažem, ne znam ni sam. No, možemo li sada preći na pitanje lansiranja krstarećih raketa? Čini se da je to bilo dvostruko ozbiljno, kako zbog toga što su lansirane tako i zbog toga što su bile onesposobljene. Šta im se dogodilo?"
     "Bile su izbačene iz stroja zajedno s peršinzima II i balističkim raketama I. Nije naročito teško onesposobiti projektile. Rendgenski zraci su dovoljni za to", odgovori Isak Njutn.
     "Ukoliko znate kako se to radi", saglasio se Bristou. "Drugo ozbiljno pitanje odnosi se na činjenicu da su posle prvih nekoliko lansiranja ostala zaustavljena - verujem po Vašoj naredbi, predsedniče. Ne dovodim u pitanje Vašu odluku..."
     "Hvala Vam."
     "Pitam se samo šta to znači", nastavio je Bristou, "za položaj ove zemlje. Gde smo mi sada tačno?"
     "Mi smo, možda više igrom slučaja nego namerno postali saveznici one treće supersile. Voleli mi to ili ne, izgleda da je tako", odgovori predsednik, potpuno svestan da je ovo ključna tačka razgovora.
     "Bez obzira na to da li je takav položaj povoljan ili ne, čini mi se da on zavisi od toga hoće li se to savezništvo nastaviti. Postoji li bilo kakva opasnost da ono doživi slom? Ili da budemo ostavljeni na cedilu?" upita Alan Kros iz Tajmsa.
     "Neki među Vama su od početka sa zanimanjem pratili projekt 'Halejeva kometa'", otpoče Isak Njutn odgovor, pogledavši u pravcu urednika Nejčera, "i mislim da ćete se složiti sa mnom ako kažem da su se stvari kretale u sasvim drugom pravcu. Priznajem da smo postajali sve više umešani uglavnom ne očekujući da će se to dogoditi. Ali sada se može videti da su Zemljini potencijali kao središta informacione mreže u Sunčevom sistemu gotovo neograničeni. Ono što nas zadržava u ostvarivanju ovog potencijala..."
     "Jeste suprotstavljenost supersila. Nisu li poslednji događaji bacili dovoljno svetlosti na ovu istinu?" zaključi predsednik.
     "Pričard iz Gardijana, još jednom. Čini se da udar na američke gradove nije bio potpuno bezazlen. Imamo izveštaj od našeg dopisnika iz Njujorka. On kaže da je svako ko se u trenutku udara našao u blizini površine pretrpeo neobičan mijazam. Imate li bilo kakvih komentara na to, profesore Njutn?"
     "Pa, znam da se čovek za koga se proceni da je prilikom neke vojne vežbe ozleđen povlači iz bitke. Pretpostavljam da je mijazam o kome Vi govorite, gospodine Pričard, imao isti ishod. Imate li ikakvu predstavu u kom se obliku to ispoljilo?" odgovori Isak Njutn pitanjem.
     "Naš dopisnlk kaže da ga je to snašlo u obliku jake želje da prespava zimu kao kakav medved. No teško mi je bilo da poverujem u to. On je odista prilično tvrdokoran karakter."
     "Shvatam, u stanju je da zadrži svoju tečnost", nasmeja se predsednik, osetivši da je kucnuo zgodan čas da zaključi sastanak. "Ukoliko ste Vi, gospodo, raspoloženi da pređemo na sprat, videćemo da li naše osveženje može da Vas kojim čudom preobrati u usnule medvede - kao Kirka u Odiseji."
     Kada su prvi krenuli na sprat, predsednik je šapnuo Isaku Njutnu: "Počeo sam da razmišljam da li da pošaljem po Harija Džulijana i njegove Grke. No dobro je prošlo. Imam prilično pouzdan instinkt za ove stvari."
     Posle deset minuta, dok je odred kelnera služio piće i osvežavajuće napitke, Isak Njutn se našao okružen reporterima koji su svi u glas postavljali jedno jedino pitanje:
     "Šta je na redu, profesore?"
     Opazivši da je predsednik iznenada nestao iz gomile, on je odlučio da se mane opreza.
     "Očigledno, sledeći korak je pridobijanje evropskih nacija."
     Narednih desetak minuta Isak Njutn je potrošio na obrazlaganje ove teme, kako je najbolje znao i umeo. Konačno se predsednik vratio, mašući nečim što je ličilo na telegram. Žamor je prestao ustupivši mesto tišini u kojoj se, pomisli Isak Njutn, moglo čuti kako miš gricka celer.
     "Slušajte ovo", povika predsednik. "Dolazi od francuskog Predsednika. Kaže: 'Imate našu punu podršku. Jemčimo.'"
     Posle još jedne ture pića, reporteri su galameći sišli u prizemlje a odatle u Dauning strit. Prolazeči pored Isaka Njutna, Alan Bristou je upitao:
     "Za kakvu to podršku oni jemče?"
     "Nemam pojma", odgovori Isak Njutn. A onda, kada su ostali otišli, upitao je predsednika.
     "Za kakvu to podršku jemče Francuzi?"
     "Nemam pojma", odgovori predsednik, "ali su Francuzi poslali ovu poruku ohrabrenja u pravi čas, ne misliš li tako?"









64.
     Sutradan, posle na izgled trijumfalne konferencije za štampu u Dauning stritu 10, jutarnje novine nisu doneIe tako povoljne komentare kakvim se Isak Njutn nadao. Nije mu se dopalo što je bilo odviše izraženih sumnji u pogledu toga da li je mudro održavati vezu s Halejevom kometom, previše ispoljenog straha od nepoznatog. Frensis Margaret je došla iz Kembridža pa su ona i Isak Njutn u kasno popodne krenuli u Parlament, svesni da će predstojeće izglasavanje poverenja vladi odrediti oblik budućnosti. Pošto su policajcu na kapiji objasnili svrhu svog dolaska, propušteni su u predvorje Donjeg doma gde im je rečeno da sačekaju.
     Jedan vitak mlad čovek s ravnom plavom kosom, za pola glave niži od Isaka Njutna, napokon se pojavio.
     "Ja sam Pingo Vorvik, sećate se, predsednikov PPS", reče on pružajući ruku. "Ima par stvari koje predsednik želi da razmotri s Vama", nastavi Vorvik, "a imamo dovoljno vremena pre no što balon poleti. Pođite za mnom."
     Pingo Vorvik je krenuo oštrim korakom duž hodnika sa mnogim zavojima i skretanjima. Cipele Frensis Margaret čudno su lupkale kad god bi naišli na pod bez tepiha. Pre nego što su stigli do predsednikove kancelarije svaki osećaj za pravac bio je izgubljen.
     Predsednik je sedeo za stolom na kojem su bili rasuti papiri, a imao je naočare za čitanje koje Isak Njutn do tada nikad nije video.
     "Pre no što se ovi pokažu, voleo bih da porazmislimo o najgorim pitanjima koja mi mogu biti postavljena. Potom ću zapisati odgovore i potruditi se da ih zapamtim", objasnio je predsednik pokazujući listove hartije razbacane po stolu. "Odavno sam shvatio da se domaći zadatak isplati."
     "Da li se nešto dogodilo...?" poče Isak Njutn.
     "Samo pitanja vremena. Hoćeš li mi reći koliko je bilo sati kada su me pozvali telefonom za vreme sastanka Odbora za Halejevu kometu? Da se javim na predsednikov poziv u vezi s lansiranjem krstarećih raketa, mislim?"
     Isak Njutn se za trenutak zamislio a onda je odgovorio:
     "Pa, master je otišao do prazora koji gleda na Veliki trg, a ja sam mu se pridružio. Odande smo jasno videli časovnik na kuli Edvarda III. Po tom časovniku, bilo je oko dva i četrdeset, čini mi se."
     "A koliko je bilo sati kada sam se vratio? Ne s tog razgovora - već s onog na koji si me ti poslao da bih zaustavio lansiranje krstarećih raketa?"
     Isak Njutn se ponovo zamislio, duže nego prvi put, da bi konačno rekao zavrtevši glavom:
     "Ne mogu da budem siguran u to. Svi smo bili poprilično rastrojeni. Ali master je uporno posmatrao onaj časovnik, a ja sam najveći deo vremena bio s njim. Stoga bih rekao da je bilo negde oko tri i dvadeset."
     "Hvala ti. Oprosti što se majem oko takvih sitnica koje verovatno neće biti važne. Ali, znaš, neverovatno je koliko često ministri zapadaju u teškoće zbog grešaka u sitnicama koje ne izgledaju važne kada se naprave, no koje se docnije naduvaju do neslućenih razmera. Sada ćete me izviniti s obzirom na to da moram da pregledam sve ove zapisnike. Nevolja je u tome što moram da se pripremim za sve što bi mogli da me pitaju, a to zahteva mnogo vremena. Pingo će se pobrinuti za vas."
     Vodeći ih ponovo hodnicima Pingo Vorvik je rekao:
     "Predsednik je u borbenom raspoloženju."
     "I meni se čini. Kako ocenjujete jutarnje novine?" upita Isak Njutn.
     "Zar nešto nije bilo u redu?"
     "Oh, bio sam pomalo razočaran. Nadao sam se da smo postigli veću pobedu..."
     Pingo Vorvik je odmahnuo rukom dok su se peli kratkim stepeništem i rekao:
     "Neki reporteri možda imaju zadnje misli. Urednici su možda ublažili neke vidove, a naglasili druge. Svaki list ima svoju posebnu klasu čitalaca prema kojima mora da kroji stvari. Velika stvar je što smo postigli solidnih pedeset do žezdeset posto. Kada krenete sa dobrom većinom nije Vam zapravo potrebno da postignete više od solidnih pedeset posto, shvatate? Tek kada se sve okrene protiv Vas, kad krenu nevolja za nevoljom, to postaje zabrinjavajuće."
     Njihova šetnja završila se u galeriji za posetioce Donjeg doma, jednom kitnjastom mestu donekle neprikladno načičkanom mikrofonima, velikom kao igralište za kriket. Galerija je već bezmalo bila puna. Tri mesta koja im je pokazao čuvar bila su, međutim, rezervisana.
     "Priželjkujem valjanu jezičku bitku. To podiže telesnu temperaturu", reče Pingo udešavajući vrh maramice u gornjem spoljašnjem džepu svog odela.
     Spiker je najavio da će predsednik vlade dati izjavu Parlamentu i predsednik je započeo:
     "Gospodine spikeru, uvaženi članovi, želim da izvestim Parlament o okolnostima koje su pratile događaje od jedanaestog aprila ove godine. U dva i četrdeset i šest popodne lično me je pozvao telefonom predsednik Sjedinjenih Američkih Država da bi mi saopštio da je naredio lansiranje krstarećih raketa kao odgovor na prvi udar sovjetskog napada."
     Među članovima se raširilo neodređeno mumlanje.
     "Nema još podvajanja", prošapta Pingo.
     "Kao što članovi već znaju, ispostavilo se da su signali koje je primio amerčki sistem za uzbunu obmana, izvanredno realistična obmana, podstaknuta, prema uverenju vlade, elektronskim posredovanjem Halejeve komete. Kao što članovi takođe znaju, naša vlada već neko vreme održava elektronsku vezu s kometom. Kao posledica našeg iskustva u ovom pogledu, nama je ponešto ranije nego drugima postalo jasno da je pretpostavljeni sovjetski napad, u stvari, obmana. S ovim saznanjem postalo je važno opozvati naređenje za lansiranje krstarećih raketa. To je i učinjeno oko tri i dvadeset, posle konsultacija između komandanata britanske armije i američkog zapovednika na licu mesta."
     Predsednik je potom seo, praćen još neodređenijim mumlanjem, a spiker je pozvao vođu opozicije.
     "To je bilo samo postavljanje odbrane od koje treba da zaziru", objasni Pingo Vorvik.
     "Uz zamračenje koje je Dom navikao da očekuje od predsednika vlade...", počeo je voda opozicije, a onda je zastao dok su uzvici odobravanja opozicije zvonili iza njegovih leđa.
     "Uz zamračenje, zamračenje, velim..." Vođa opozicije je još jednom zastao kada su iz klupa vlade odjeknuli povici, "Đubre, čoveče!" ne ostavljajući spikeru drugu mogućnost do da i sam poviče:
     "Red! Red!"
     "...uz zamračenje koje je Dom navikao da očekuje od predsednika", vođa opozicije je orao brazdu poput nekog ratnog broda po debelom moru, "čuli smo izjavu ispunjenu poluistinama. Poluistina je da je lansiranje zaustavljeno na osnovu konstatacija. Šta se dogodilo s raketama koje su stvarno bile lansirane pre tih pretpostavljenih 'konsultacija'? Dom zaslužuje potpun odgovor na to pitanje, a i britanski narod zaslužuje potpun odgovor na to. Ne misli, valjda, predsednik vlade da je rekao celu istinu ako kaže da je ludački militaristički sistem stavljen u pokret nečim za šta se ispostavilo da je čista obmana? Obmana! Pomislite samo na to! Obmana koja je pokrenula projektile koji su mogli da okončaju živote stotina miliona ljudi!"
     Usklici odobravanja i kontrausklici odjekivali su prostorijom. Pingo Vorvik se s mukom ograničio samo na komentar:
     "Bilo je puno prodavanja magle u ovome."
     Isak Njutn se uzdržao da mu odgovori kako misIi da je, isto tako, bilo i puno smisla u tome.
     "Hoće li predsednik vlade, u svetlosti ovih nesrećnih događja, shvatiti hitnu potrebu da preispita celu politiku na kojoj je bezbednost Britanije zasnovana?" upitao je vođa opozicije.
     Predsednik je ustao i jednostavno rekao: "Da, gospodine", na šta su članovi obe strane skočili da se sukobe, budući da je bilo lakše vikati u stojećem položaju.
     "Mislim da ću otići da i sam zalajem, ako ćete me izvinuti", reče Pingo Vorvik tonom izvinjenja zbog toga što je napuštao svoju dužnost, ali više nije bio u stanju, da prkosi neodoljivom nagonu da se uključi u okršaj - vikanje sa galerije posetilaca bilo je strogo zabranjeno, premda ni najžešča vika posetilaca ne bi mnogo doprinela buci u ovoj prilici, pomisli Isak Njutn.
     Predsednik je i dalje stajao. Pošto je sačekao da se bura stiša, on dodade:
     "Vlada ima u vidu bezbednost nacije u svakom trenutku, a sadašnje okolnosti nisu izuzetak od tog osnovnog pravila." Potom je predsednik seo osmehnut, kao da je hteo da kaže: "Tu sam te prešao."
     Sada je spiker dao reč jednom poslaniku vladine stranke iz zadnjih klupa.
     "Da li bi predsednik vlade bio ljubazan da pojasni prirodu konsultacija do kojih je došlo između nas i vlade Sjedinjenih Američkih Država, kako na političkom tako i na vojnom planu?" upita poslanik.
     "Ovo je najvrelije pitanje", prošaputa Frensis Margaret. Predsednik je, međutim, odgovorio na opušten, samouveren način:
     "Konsultacije na političkom planu obavljene su tokom telefonskog razgovora o kome sam malopre obavestio Dom. Što se tiče vojnog plana, britanski oblasni vojni zapovednik uputio je zahtev da se zaustavi lansiranje krstarećih raketa. Ovo se zbilo, moram da naglasim, tek kada smo bili uvereni da je čitavo stanje prouzrokovano obmanom koja nam je, kako je Domu, takođe, dato do znanja, postala jasna unekoliko pre nego ostalima."
     "Da li predsednik vlade želi da uveri Dom da odnosi s vladom Sjedinjenih Država nisu poremećeni ovim događajima?" postavio je poslanik iz zadnjih klupa naredno pitanje predsedniku.
     "S naše strane sigurno da nema nikakvog razloga za bilo kakvu promenu u odnosu sa Sjedinjenim Državama", odgovori predsednik opet na isti samouvereni način.
     "Trebalo bi, međutim, da bude", povika neko iz klupa opozicije čemu se pridružiše drugi povici sliveni u jedan: "Odgovorite na pitanje!"
     "Sada se nalazi između Scile i Haribde", reče Frensis Margaret.
     "Sasvim ste u pravu. Između vatre i vode", složio se jedan glas pokraj njih. "Ferguson iz Telegrafa", reče čovek pružajući ruku.
     "Bili su to veoma napeti trenuci za sve, a posebno za vladu Sjedinjenih Američkih Država. Nadam se da će sa normalizacijom stanja postati jasno da je naše delovanje bilo u korist mira i da niko ništa ne bi dobio da je još raketa lansirano sa britanske teritorije", odgovori predsednik.
     "Odgovorite na pitanje", nisu prestajali glasni zahtevi iz klupa opozicije kojima su se sada suprotstavili još glasniji poklici iz klupa vlade, na šta je predsednik odmah seo, u raspoloženju čoveka koji je obavio svoju misiju.
     U tom trenutku spiker je dao reč sivoj eminenciji Doma, članu koji je mnogo godina proveo na značajnim funkcijama u ovoj ustanovi i koji je, onako za svoju dušu, uspevao da gasi požare sukoba između suprotstavljenih klupa. Njegova specijalnost ogledala se u tome što je postao najšire nepopularan govoreći suvu istinu u trenucima u kojim niko drugi nije želeo da je vidi.
     "Zar predsednik vlade neće da prizna ono što je ljudima koji umeju da misle odavno jasno, a to je da je britanska strateška opredeljenost u poslednje vreme ostala bez ikakve razumne utemeljenosti u logici ili, čak, svake svrsishodnosti? Nije li ta obmana, čiji je očigledan vinovnik Halejeva kometa, pretvorila besmislen embraglio u farsu iz koje bi trebalo smesta izvući britanski narod? Atque omne ignotum pro magnifico; sed nunc terminus Brittanniae patet."
     "Evo ti ga opet! Pitam se šta bi to trebalo da znači?" prošapta Ferguson.
     "Ako ne grešim, to znači: 'Spekulacije počinju tamo gde znanje završava, a sada su svi ekstremiteti Britanije razgolićeni'", prošaputa odgovor Frensis Margaret.
     "Ako nemate ništa protiv, iskoristiću ovo. Znate, uređujem humoristički stubac na poslednjoj stranici Telegrafa", klimnu glavom Ferguson.
     "Neka uvaženi član primi k znanju", odgovori predsednik učtivo, "da je ova vlada od početka podržavala istraživanja i uspostavljanje veze s Halejevom kometom. Projekt za dalje razvijanje ove uloge uskoro će biti predočen Domu. Dopustite mi da za sada smo kažem da nam je namera da podstaknemo taj razvoj do krajnjih granica, a u saglasnosti s ostalim našim zaduženjima."
     "Čini mi se da se stvar privodi kraju", reče brbljivi Ferguson. "Nadao sam se dužoj, gotovo mrtvoj trci."
     Dat je glas još jednom vladinom poslaniku iz zadnjih klupa. "Buntovnik", reče im Ferguson. "Da vidimo jesu li mu se istrošile baterije?"
     "Dom je obavešten da su krstareće rakete lansirane. Da li bi predsednik vlade bio ljubazan da nam objasni okolnosti u kojima je došlo do opozivanja njihovog daljeg lansiranja?" upita buntovnik.
     "Do opozivanja lansiranja došlo je kada je postalo jasno da smo svi zajedno žrtve obmane. Celokupno iskustvo pokazuje da je pozitivni kontrolni postupak uspešno dejstvovao prilikom lansiranja, jednako kao i negativni kontrolni postupak prilikom opozivanja. Dajem na znanje uvaženom članu da je vlada veoma zadovoljna ovom kombinacijom postupaka", odgovori predsednik, na opštu radost iz vladinih klupa i polumalaksale povike "Podnesite ostavku" iz klupa opozicije.
     "Pobeđeni psi", reče Ferguson prezrivo. "Ali da je predsednik načinio jedan pogrešan korak bilo bi drukčije", dodao je. "Bili biste iznenađeni kada biste znali šta jedan nesmotren odgovor može da napravi. Otvorio bi se sam pakao. Šteta, na izvestan način. Ovo čini život dosadnim."
     Isaku Njutnu i Frensis Margaret je laknulo kada su izašli pošto je izglasavanje poverenja krenulo svojim sporim korakom. Jedan čuvar ih je odveo do izlaza rekavši:
     "Trebalo bi, doista, da Vas neko izvede napolje. Javite se policajcu na vratima ukoliko budu pravili pitanje."
     Pošto su policajcu na vratima objasnili da je njihov vodič, premijerov PPS, ostao u lobiju, Isak Njutn i Frensis Margaret išetali su na trg Parlamenta i uzeli taksi.
     "Dauning strit 11", reče Isak Njutn vozaču.
     "To je najmanje znana stambena zgrada u Londonu", primeti vozač. "Ni dvaput godišnje ne traže da vozim tamo."
     Na njihovo iznenađenje ministar se već bio vratio u vreme kada je taksi stigao ispred Dauning strita 11.
     "Jednom do lobija, jednom u suprotnom smeru, i moj vozač je naučio put do kuće. Mislio sam da bi bilo bolje da prenoćite ovde nego iza susednih vrata. Posle ovakvih sednica, predsednik je najčešće vrlo razdražljiv."
     "Mislila sam da je sve išlo glatko", primeti Frensis Margaret.
     "Svaka rasprava je kao hodanje po zategnutom konopcu, posebno kada je reč o izglasavanju poverenja. Dobro je dok stvari dobro idu, ali ako se omaknete - gotovi ste. Nema povratka", osmehnu se ministar. "Sva veština je u tome da ništa ne otkrijete, čak ni slamku od koje drugi mogu da zidaju cigle. Lično nisam dobar u tome, no, srećom, nađem se u tom sosu svega dva ili tri puta godišnje, a i tada je stvar unapred određena. U raspravama o budžetu iz iskustva unapred znate šta će se dogoditi. Predsednik vlade je neprekidno izložen udarcima i to sa svih strana. Kada bih ja morao to da radim, čini mi se da bi nameštaj oko mene redovno stradao. Ali zato i ne bih mogao", nastavi ministar donoseći piće. Zatim je rekao: "Uskoro će večera, a onda možete da se ispavate sve do podne. Moram da se izvinim, Njutne, što sam onog dana bio pomalo plahovit."
     "Sve je dobro što se dobro svrši. Živeli!" odgovori Isak Njutn.
     "Da, konferencija za štampu je lepo prošla."
     "Drago mi je što tako misliš."
     "Da li se kojim slučajem sećaš one naše šetnje od pre dve godine? Oko Aldbarija. Od tada smo prevalili zapanjujući put. U početku prilično potajno, potom znatno otvorenije, ali i dalje pomalo ispod stola. Sada je sve širom otvoreno, s velikim izglasanim poverenjem za nama", reče ministar s olakšanjem.
     "Večeras se nije mnogo spominjala Halejeva kometa."
     "Nije, ali je svako znao šta leži iza svega. Oni znaju za treću supersilu i pored toga što to nije izričito kazano. Znaš, Njutne, ponovo sam se setio onih brodskih drvodelja u starom Bajonu - iz petnaestog veka, sećaš li se? Oni su gradili jedrenjake koji su mogli da iziđu nakraj s velikim atlantskim burama. U početku su imali na umu samo priobalni saabraćaj, no to je otvorilo put za prelaženje Atlantskog okeana, za otkriće Amerike. Mislim da smo upravo dospeli u istovetan položaj", zaključi ministar baš kada je jedan poslužitelj objavio da je pozna večera spremna. "Sagradili smo naš jedrenjak i sada nam samo ostaje da krenemo na put otkrića."









65.
     Uprkos neprekidnoj medicinskoj nezi vodećih članova, stradalnici od ludog svrabeža postali su nesposobni kako da čitaju tako i da potpisuju dokumente. Čak je i verbalna komunikacija s njima bila otežana. Ipak su najlukaviji među birokratima smislili izuzetan trik. Dokonali su da ako se izmučenom članu Politbiroa postavi pitanje u negativnom obliku kao, na primer, "Ne bi trebalo da dozvolimo da radnici u pekarama Čeljabinska nose kape disidentskog kroja, nije li tako?" odgovor je neminovno bio izražen jednim krikom: "Ne!" propraćen smesta još jednim povikom: "Gubi se napolje!"
     Ukoliko je pitanje bilo postavljeno u pozitivnom obliku kao: "Trebalo bi da zatvorimo mauzolej na Crvenom trgu na mesec dana kako bismo doterali Lenjinovu voštanu masku, je li tako?" odgovor je bez razlike bio sažet u urlik: "Da!" i ponovo propraćen besnim "Gubi se napolje!"
     Bilo je vidljivo da je ovo neobično stanje pružilo priliku za sprovođenje onog što se birokratskoj svesti činilo idealnim metodom rukovođenja zemljom. Prostim ponavljanjem pitanja u pozitivnom ili negativnom obliku, onako kako njoj pogoduje, birokratija je mogla da pribavi željene odgovore za bilo koju odluku pod suncem - ali, na žalost, bez potpisa. Ipak je mudrim korišćenjem magnetofona, koji su obezbeđivali neporecive, večite dokaze uzvika "Da! " ili "Ne!" članova Politbiroa, stanje bilo ingeniozno prilagođeno potrebama trenutka. Pored toga, bilo je moguće nagovoriti zdravog i čilog novog broja Četrnaest da ih snabdeva svojim potpisom, pod uslovom da su mu uvek obezbeđivali kopije magnetofonskih zapisa radi njegovog uverenja da se drži linije mišljenja većine. I zaista, broj Četrnaest je tih dana provodio najveći deo svog vremena potpisujući dokumente i mudro razvrstavajući rastuće zalihe magnetofonskih zapisa.
     Budući da su, po ustavu, samo punopravni članovi Politbiroa mogli da potpisuju dokumente, broj punopravnih članova je iz nužde povećan na četrnaest što je izazvalo brojne komentare posmatrača Kremlja na Zapadu, no oni su ipak bili sasvim nesposobni da shvate razlog te iznenadne promene koja je spasla broj Četrnaest od užasavajućeg položaja kandidata.
     Jedino je problem proređenog pojavljivanja u javnosti vodećih članova Politbiroa zahtevao hitno razrešenje. U prilikama kao što su bili sastanci u Kremlju, na koje su članovi dovoženi u velikim crnim limuzinama duž ulica i avenija Moskve, moglo se lako izaći na kraj grubim korišćenjem gluvonemih. Birokratija je, međutim, došla do zaključka da gluvonemi nisu zadovoljavajući odgovor na bezpogovoran zahtev da se članovi javno pokažu na tradicionalnoj prvomajskoj paradi na Crvenom trgu. Uprkos masi neugodnih pratećih pojedinosti koje je valjalo srediti, odlučeno je da za prvomajsku paradu fizička sličnost mora biti u prvom planu.
     Ljudsko oko je tako izvanredan instrument da može da razlikuje svakog pojedinca od bilo kog drugog pojedinca osim u retkim slučajevima istovetnih blizanaca. Otuda je savršena sličnost izgleda tipičnog pojedinca nemoguća stvar. Stoga se moralo pribeći kompromisima. Da se ukazala potreba za pojavljivanjem u krupnom planu na televiziji, očito je da bi od prvorazredne važnosti bile crte lica, a ne sličnost u telesnim razmerama. Ali za predstavljanje na prvomajskoj paradi najbitnije su telesne proporcije, a posebno način hoda. Pod uslovom da je kretanje bilo ispravno, neznatne nepodudarnosti u ostalim vidovima mogle su se zabašuriti popunjavanjem odeće, nošenjem naočara i korišćenjem šešira i kapa neobičnog oblika.
     Pitanje bezbednosti je, dakako, zadavalo najveću glavobolju. Tipičan sovjetski građanin, nagnan da izvrši dužnost dvojnika, gotovo neminovno bi, gordeći se, pustio glas o tome, a ovaj bi se potom iznenađujućom brzinom raširio čitavom zemljom po principu - svaka osoba u poverenju kaže drugim dvema osobama, te bi tako jedan šušanj ubrzo prerastao u nezajažljivu bujicu. Dvojnik u najstrožem poverenju došapne vest svojoj supruzi, supruga u najstrožem poverenju došapne vest samo svojim najbližim i najdražim prijateljicama. Jedan čini dvoje, dvoje čini četvoro, četvoro čini osmoro i tako dalje, i svi bi, osim najbezazlenijih predstavnika naroda, kroz svega dvadeset sedam stepeni, saznali strahotnu istinu, a da pri tom ništa izuzev najstrožeg poverenja ne bi bilo umešano.
     Posle mnogih mukotrpnih rasprava o ovom pitanju, birokratija je rešila da dvojnike traži ne samo među običnim građanima već i među brojnim pojedincima zatočenim u zatvorima. Pod pretnjom da će im kazna biti utrostručena u slučaju da bilo kakav glas procuri, takve osobe su imale neuporedivo jači razlog nego obični građani da strogo drže jezik za zubima - ili je, barem, tako odlučeno.
     Ova taktika ocenjena je kao donekle rizična ali je upalila. Baš kao što ljudi u velikoj gomili koja je pritisla Crveni trg za prvomajsku paradu, srećni što su dobili slobodan dan i što su nagrađeni oznakom plus u karticama nomenklature, nisu bili svesni da se u obližnjem Lenjinovom mauzoleju nalazi voštana maska, isto su tako bili nesvesni da su nacionalni lideri na specijalno izgrađenoj tribini predstavljeni slikom i prilikom osuđenih kriminalaca. Izuzetak je, naravno, bio broj Četrnaest koji je prvi put posle mnogo meseci uživao, dok je zajedno s onima oko sebe otpozdravljao budućoj slavi Otadžbine. Broj Četrnaest je odista bio posebno razgaljen činjenicom što su dvojnika napredujućeg broja Jedanaest opremili šeširom tako ogromnog prečnika da mu je naprosto ceo sedeo na ušima, dokazujući na taj način, ako je dokaz uopšte i bio potreban, da je uprkos najbrižljivijem planiranju, mogućnost neprijatnog obrta uvek prisutna.









66.
     Obaveštajna služba dobro je obavila svoj posao. Podaci o razmeri planiranog britanskog programa za izgradnju teleskopa i o količini svemirskih stanica i pomoćne opreme što su je, nakon nedavno obavljenih razgovora, Francuzi i Nemci nameravali da obezbede, bili su poznati skupu koji se održavao kasnog avgusta u predsedničkoj kancelariji.
     "Nema načina da Evropljani sami finansiraju program tako ogromnih razmera", rekao je sekretar za finansije, čvrsto građen čovek srednje visine i srednjih godina, odeven u laneno odelo i s tankom lulom uklinčenom među zube.
     "Nema načina da od nas dobiju pare, osim ako one ne bi bile uložene u napad na tu kometu-čudovište", izneo je svoj stav general s pet zvezdica, otresajući pepeo cigare u pepeljaru s osećanjem dubokog gađenja. General je došao do zaključka da poslednjih dana troši previše vremena na sastanke u Ovalnom kabinetu, ali su kolege u Pentagonu smatrale da je njegovo prisustvo ovde bitno - u cilju stavljanja veta na tandara-mandara projekte poput ovog.
     "Evropljani razmišljaju o svom programu kao o svojevrsnoj povratnoj sprezi: kako se razvija tako proizvodi vlastiti momenat", obratila se prisutnima sekretarica za trgovinu.
     "On će izvesno da rasprši njihove ekonomije", saglasio se predsednik Odbora ekonomskih savetnika.
     "Bolje bi bilo raspršiti tu kometu-čudovište. Bolje bi bilo raspršiti sve komete-čudovišta", promumla general raširivši prsa da bi trenutak kasnije bio obavijen gustim oblakom dima kao da želi da ilustruje svoju nameru.
     "Ono što ne želimo", nastavi predsednik OES-a, dobro poznata patuljasta figura neodređenih godina, "jeste da ne dozvolimo da Evropljani pronose prosjački čanak ulicama Vašingtona."
     "Da, pa, oni su zakazali samit kroz tri nedelje", primeti predsednik.
     "Francuzi su, u stvari, ponudili da se on održi u Versajskoj palati", izvestio je državni sekretar skup, zadovoljan što je ovom prilikom sedeo na suprotnom kraju stola u odnosu na generala - proizvođača dima.
     "Dopada mi se da zamislim sebe kao kurtizanu u palati Kralja Sunca", reče sekretarica za trgovinu široko se osmehujući u nameri da pokaže jamice u svojim obrazima. "Prihvatamo li francuski predlog, gospodine predsedniče?"
     "Kroz tri nedelje bićemo u septembru. Još dva meseca i već je novembar, a u novembru ćemo imati pune ruke posla sa stvarima oko izbora koje nikako nisu nevažne", odgovori predsednik.
     "Nužno je proučiti kompjuterizovanu taktiku opozicije, a tu su i TV-probe, emisije i ostalo", umešao se jedan pomoćnik.
     "Odgovori na kritike; posebno u Njujork Tajmsu", dodade drugi pomoćnik.
     "Tako je", složio se predsednik. "Pribeleži da tim novinama treba da natrljamo nos."
     "Što sve skupa ide u prilog stavu da ne možemo da se zamajavamo po kojekakvim skupovima u ovoj ili onoj evropskoj rupi", odvažio se da zaključi onaj prvi pomoćnik.
     "Problem je, gospodine predsedniče, u tome što su i Sovjeti pozvani. Ako oni dođu, možemo li mi sebi da dozvolimo da ne dođemo?" uzvratio je državni sekretar.
     "Hoće li oni doći?" upita drugi pomoćnik.
     "Doći će. Pogotovu, ako mi ne dođemo", odgovorio je odsečno državni sekretar.
     "Doći će", složio se direktor CIA-e.
     "Klizava situacija", priznao je predsednik zamišljenim glasom.
     "Kada je klizavo, gospodine, najbolje rešenje je klizati se", predložio je sekretar za štampu.
     "Šta ste time hteli da kažete?"
     "Hteo sam da kažem da tu postoji nekoliko stvari koje možemo da iskoristimo."
     "Koliko možete to da naduvate?"
     "Sigurno je da možemo veoma da naduvamo. Samiti su uvek zgodni za dva ili tri dana medijskog vremena, bez obzira na to da li se na njima bilo šta dagađa. Pored toga, moramo i Sovjete i komete da sateramo u škripac."
     "Zbog onako velikog ožiljka kakav je bio ovaj poslednji", klimnu sekretarica za trgovinu, ponavivši svoj razoružavajući osmeh i dodavši: "Dvadeset četiri sata u bunkeru. Ili je bilo trideset šest, generale?"
     "Po mom sudu, morali bismo da preduzmemo ozbiljne korake protiv te komete-čudovišta", ponovi general tvrdoglavo.
     "Ako Sovjeti dolaze, mi ne možemo da ne dođemo", reče državni sekretar čvrstim glasom, gucnuvši hlorisanu vodu iz čaše.
     "Saglasna", smesta reče sekretarica za trgovinu, podigavši desnu ruku kao da je zaista reč o glasanju.
     "Saglasan sam, ne možemo da ne dođemo", klimnu direktor CIA-e.
     "Možda bismo mogli da radimo na govorima za vreme putovanja. Možda bismo mogli da prenesemo kompjuter i sve trake u predsednički avion?" predložio je prvi pomoćnik.
     "Na taj način je bezbednije, gospodine predsedniče", odmah dodade drugi pomoćnik, ne želeći da zaostane. "Hoću da kažem da predsednički avion nije Votergejt."
     "E, to je zaista sjajna ideja. Možemo da pretvorimo predsednički avion u televizijski studio. Što se toga neko nije ranije setio?" složio se predsednik.
     "Ali da ne trošimo nikakav novac", zaurlao je sekretar za finansije. "To je ono što Evropijani žele. Pare, a ne poljupce."
     "To je prokleto tačno", klimnuo je general.
     "Kako je to budalasto s njihove strane", uspela je da umetne sekretarica za trgovinu.
     "Mislio sam da nam je još ostao veliki deficit", umešao se predsednik.
     "Da nije međunarodnog priliva kapitala bili bismo bankrot, gospodine predsedniče, bankrot zbog ogromnih stavki vojnog budžeta", zagrizao je lulu sekretar za finansije, gledajući sjaktavim očima generala s pet zvezdica.
     "Kao što kaže predsednik, još nam je ostao veliki deficit", odgovori general utonuvši u stolicu i izduvavši do sada najveći kolut dima koji se popeo do tavanice, gde je ostao da lebdi iznad stola kao kakva ptica grabljivica.
     Sada je sekretar za finansije tako žestoko zubima stisnuo vitki vrat lule da se ona slomila uz oštar, čujan prasak. Podigao je oba dela slomljene lule da ih svi vide.
     "Evo", reče on, "bankrot!"
     U tom trenutku svuda u Beloj kući odjeknula je zvonjava alarmnih uređaja, ostavljajući kod većine prisutnih na sastanku osećanje deja vu. General je, međutim, automatski povikao:
     "To je uzbuna. U bunker!"
     "Ovo će biti četvrti sovjetski udar u isto toliko meseci za koji će se ispostaviti da je obmana", primeti sekretarica za trgovinu spokojnim glasom. "Predlažem, gospodine predsedniče, da pozovete Moskvu preko vruće linije."
     Predsednik je izvadio iz džepa specijalni prijemnik i na njemu je, naravno, sijalica pokazivala crveno svetlo. Zatim je, uzimajući posebno označen telefon, klimnuo glavom i rekao:
     "Ništa me ne košta. Šta da ih pitam?"
     "Pitajte ih da li su lansirali bilo kakve rakete?"
     "To je trik. Koristiti obmane kao paravan!" prasnuo je general.
     "Pa, utvrdićemo o čemu je reč, zar ne?" stigao je da prozbori predsednik pre no što je započeo razgovor preko telefona. Prisutni nisu mogli da protumače jednosloženice koje su zaređale posle prvog pitanja, pogotovo kada je general najednom izleteo iz kancelarije vičući:
     "Vuk! Vuk!"
     Sledio ga je direktor CIA-e koji reče dok je izIazio:
     "Mislim da je bolje da mu se pridružim. Makar kao obezbeđenje."
     "Pitam se koliko će daleko stići ovog puta u pripremama za Četvrti svetski rat...", poče sekretarica za trgovinu na šta ju je predsednik upozorio da ćuti.
     Konačno je predsednik spustio slušalicu.
     "lzgleda da u Moskvi vlada velika pometnja. Nisam magao da dobijem sovjetski broj Jedan. Ali jedan od momaka iz Politbiroa veli da nijedna raketa nije lansirana, ni sada ni ma kada. Čudan neki tip. Čini se kao da guta vazduh. Rekao mi je da je, što se njega tiče, drveni krevet bolji od zlatnog kovčega. Takođe mi je rekao da je odgovornost svaljena na njegova pleća i da postaje usamljen. Zvučao je potišteno, onako kako su Rusi prikazani u svojim starim romanima."
     "Čujte, imam izvrsnu ideju, gospodine predsedniče", prozborio je prvi pomoćnik.
     Ta izvrsna pomaćnikova ideja ovaplotila se tri sata kasnije kada se predsednik pojavio na nacionalnoj televizijskoj mreži da bi dao specijalnu izjavu.
     "Mislio sam da bi za sve Vas bilo zanimljivo da Vam saopštim jedno malo iskustvo koje sam imao danas po podne", počeo je predsednik. "Oko četiri i petnaest još jednom smo bili predmet pokušaja obmane s onim projektilima, što je u poslednjih pet meseci prouzrokovalo toliko nevolja i brige svima nama, a posebno starijim građanima i deci. Smatrao sam da bi bilo dobro da čujete da smo ovaj put uspeli da otkrijemo obmanu i tako poštedimo ljude teškoća u njihovim domovima i na drumovima, za vreme povratka kući sa radnog mesta. Upotrebili smo specijalnu telefonsku vezu s Moskvom koja je danonoćno otvorena. Utvrdili smo da i Sovjeti imaju istu muku s obmanama. Tako smo bili u mogućnosti da uverimo Moskvu da nijedan projektil Sjedinjenih Američkih Država nije lansiran, a oni su bili u prilici da nas uvere da nijedan sovjetski projektil nije lansiran. Pa, mislio sam da biste voleli da budete obavešteni o ovom koraku napred za stvar mira..."
     Sekretarica za trgovinu, koja je bila zaokupljena pripremanjem obroka u svom apartmanu, isključila je televizor na tom mestu. Tokom poslednjih meseci hvatala je sebe kako sve nostalgičnije razmišlja o minulim danima, kada je bila predavač na koledžu gospodina Holdžouka. Pitala se da li odista želi još jedan mandat, i žestoko tukla dva bifteka dok je očekivala posetu svog najnovijeg momka.









67.
     Francuska vlada najavila je da će se plenarna sednica samita održati u pozorištu Versajske palate. S obzirom na to da su organizatori programa samita zahtevali da Isak Njutn podnese 'uvodno slovo' na otvaranju sednice, dva dana ranije on i Frensis Margaret doleteli su iz Londona na aerodrom Orli gde su iznajmili kola. Turistička karta oblasti jugozapadno od Pariza omogućila im je da pronađu sobu u jednoj prijatnoj staroj krčmi. Ona se nalazila u malom gradu Dampijeu, odakle je automobilom bilo lako stići u Versaj.
     Dan pre samita njih dvoje su obišli palatu da bi proverili da li su izvršene sve pripreme. Što se tiče rasporeda sedenja nisu imali nikakvih primedbi, posebno kada su otkrili da su im bila rezervisana sedišta samo pet koraka udesno od mesta gde je sedela kraljica Viktorija one večeri 25. avgusta 1855. godine prilikom velikog prijema koji je u njenu čast priredio Napoleon III. Ali po svim drugim pitanjima mogle su se staviti mnogobrojne primedbe, a osnovni razlog bio je taj što je pozorište Versajske palate upravo najnepogodnije mesto za održavanje jednog samita modernih razmera. O tome je najbolje svedočila armija tehničara koji su se sada borili s - akustikom dvorane. Žice su se pružale na sve strane, a između njih su se probijali ljudi sa cigaretama obešenim u uglovima usana, krećući se nazad i napred bez vidljive svrhe.
     Slične scene odvijale su se širom sveta, nastavljajući se bez prekida u takozvanoj tehnološkoj eri. Scene koje su podsećale na L'Apprenti Sorcier s tom razlikom što je ovo bilo gore od bilo čega što je Isak Njutn do tada video, prevashodno zbog toga što su tehničari, inače Francuzi i stoga pošteni ljudi, od početka znali da je njihov slučaj beznadežan. Gde god da stavili mikrofone i zvučnike, iz njih su izlazili jedino lavež i urlici što su se izdvajali iz nekakvog šištanja.
     "Potpuno je svejedno da li ću grgoljati ili govoriti u ovu stvar", primeti Isak Njutn pošto je pregledao mikrofon na govorničkom podijumu.
     "Mogao bi da uzimaš tečnost pomoću pumpe za vodu. Onda možeš bolje da zujiš", posavetovala ga je Frensis Margaret.
     "Kako ću, do đavola, da ubedim bilo koga u bilo šta? To bih voleo da znam."
     "Ne govorenjem i dokazivanjem. Samo lavežom i zujanjem. Ili šišti, ako ti se to više sviđa. Jedino što je važno to je da držiš stvari unutar razumnih granica, a posebno gestikulaciju..."
     Frensis Margaret je prekinuo krik jednog tehničara, a zatim je neko povikao, "Frelon!" Ostali su mu se pridružili i u roku od nekoliko sekundi divlji povici "Frelon!" odzvanjali su pozorištem Palate.
     "Mislim da to znači stršljen", reče Frensis Margaret.
     "To zaista znači stršljen. Pogledaj!" povika Isak Njutn žestoko odmahujući rukom kao što su činili tehničari na sve strane pozorišta. "Ima ih svuda! Mora da im je ovde gnezdo. Bežimo odavde. Brzo!"
     "U stvari, nije gnezdo", zadihano je rekla Frensis Margaret kada su izjurili na otvoren vazduh, "već vinsko bure. Vinsko bure s finim bukeom, prepuno stršljena."
     Kada su automobilom zašli u šume Fontenbloa, Isak Njutn kratko reče:
     "Hoopla."
     "Šta nije u redu s hoopla?" hteela je da zna Frensis Margaret koja je vozila.
     "Simptomatično je za celu situaciju. Skrenuli smo pažnju ljudi i vlada, ali ne dovoljno ozbiljno."
     "Mislila sam da prilično dobro napredujemo. Dogurali smo odista veliki program do ivice dobijanja međunarodne finansijske potpore."
     "I da i ne."
     "Šta hoćeš da kažeš tim i da i ne?"
     "Podseća me na plimu."
     "Zašto?"
     "Zakratko se čini da plima mora da raste i ona zaista raste noseći sve sa sobom. No, na kraju dođe do obrta i nastaje oseka."
     "Plima još nije prešla u oseku."
     "Ne, plima još nije prešla u oseku. Ali se bojim da hoće. To je zbog toga što vlade razmišljaju kratkoračno, samo do sledećih izbora. Teško je razvijati veliki dugoročan program poput ovog uz psihologiju kratkog daha. Saznanje da sva njihova skupocena oružja ne vrede pišljivog boba sigurno ih je dobrano uzdrmalo, ali jednom, kada se priviknu na taj šok..."
     "Uzmaći će", zaključila je Frensis Margaret, obilazeći neku džombu na putu.
     "Tako je, uzmaći će. Potrebna nam je neka vrsta šoka koji ne mogu da zaborave."
     "Volela bih da ovo nisi rekao!" uzviknu devojka.
     "Zbog čega?"
     "Zato što sam zapazila da je gotovo prešlo u naviku da se dogodi ono što kažeš. Za sve su krivi oni signali koje, kako si rekao, osećaš da emituješ. Mislim da si začaran", dodade Frensis Margaret.
     "Gluposti."
     "Pa, nemoj samo da počneš da šalješ naše signale koji nose poruku da je sve beznadežno. To me čini nervoznom."
     "Pre bi se reklo sujevernom."
     "Bolje je reći razboritom."
     "U redu, onda razboritom. Mislim da ubrzo treba da skrenemo s ovog druma", reče Isak Njutn proučavajući kartu.









68.
     Pozorište palate spadalo je u red operskih kuća i barem je njen kapacitet bio u skladu s prilikom, pomislio je Isak Njutn kada su narednog jutra on i Frensis Margaret stigli na otvaranje samita. Imalo je parter, gde su u prohujalim danima sedeli oni manje smrtni, i dve galerije od kojih je svaka brojala otprilike tuce loža postavljenih u kružnom luku duž spoljašnjeg zida, s tim što su najistaknutije lože bile smeštene između velikih vertikalnih stubova sagrađenih kao replika grčkog hrama.
     Službene delegacije različitih nacija zauzimale su dva reda loža dok su za prateće osoblje i predstavnike sredstava javnog informisanja bili predviđeni stolovi i stolice u prizemlju. Britanska delegacija nalazila se u loži desno od centralne u kojoj je pre više od jednog veka bio postavljen banketni sto za kraljicu Viktoriju. U ovoj prilici, Francuzi su, kao domaćini, zauzimali centralnu ložu. Nemci su bili u loži desno od britanske, a Amerikanci levo od Francuske. Rusi su papunjavali tri prva reda na donjoj galeriji, izdignutoj na podijum, što je trebalo da ih podseti na tribine s njihove prvomajske parade. Neki među njima bili su odeveni u uniforme načičkane medaljama, a ostali u tamna odela, bele košulje, kravate, i u cipelama s debelim đonom, koje su bleskale pod reflektorima dok su se peli stepenicama do svojih sedišta.
     Isak Njutn i Frensis Margaret došli su ranije kako bi obezbedili da se njihovo izlaganje prenosi na engleskom jeziku preko jednog od kanala slušalica, postavljenih uz svako sedište u pozorištu, i na taj način izbegli lajanje i šištanje zvučnika. Pošto su se konačno uverili da je u tom pogledu sve u redu, seli su i stali da posmatraju dolazak delegacija. Osmotrivši za trenutak Ruse, Isak Njutn je izjavio:
     "Ruski glavešina izgleda bolesno. Bori se za vazduh."
     "Meni to više liči na štucanje. Pretpostavljam da je razlog preobilan doručak u njihovoj luksuznoj voljenoj ambasadi. Nije tačno da neprestano štucanje ne može da bude opasno kada dostigne stopu od oko tri štucanja u minuti i kada traje satima. Vidiš, štucanje je jedna od mojih specijalnosti", odgovori Frensis Margaret. Da već nije bila u ratobornom raspoloženju, žena koja je popreko zurila u njih iz američke lože jamačno bi joj pružila dovoljan razlog za bitku. Ta žena imala je tamnu kosu, širok osmeh i jamce u obrazima, zapazila je Frensis Margaret smesta s razdaljine od petnaestak metara.
     "Prema našim informacijama glava ruske delegacije je broj Jedanaest u Politbirou", produžio je Isak Njutn zaneseno.
     "To, zapravo, nije tačno, profesore Njutn", reče jedan glas pored njih. Pripadao je čoveku s licem koje bi neka neljubazna osoba opisala kao uzreli paradajz.
     "Džejmsborou. Džon Džejmsborou. Ministarstvo spoljnih poslova. Sećate li me se iz Vaših ženevskih dana?" upita on predstavljajući se.
     "Svakako", klimnu Isak Njutn. "Šta nije tačno?"
     "To što ste rekli za tog Rusa. Raščinjen je do broja Četrnaest."
     "Ako je tako, izgleda da Rusi ovu stvar ne shvataju previše ozbiljno", zaključi Isak Njutn.
     "Tu biste mogli da pogrešite, profesore", umeša se jedan nov glas. Pripadao je čoveku koji je izgledao sav ispran i imao cigaretu u uglu usana. Za njega je isprva Isak Njutn pomislio da je tehničar koji se očajnički bori sa sistemom za ozvučenje.
     "Smitfild", reče čovek trgnuvši ruke naviše unutar predugačkih rukava svog sakoa. "Morate, zapravo, obratiti pažnju na vojne tipove sa desne strane. Tamo, među Borisima, počiva stvarna moć. Čini se da će biti pomalo cirkusa, zar ne? Pripremite se za iznenađenja, profesore. Francuzi imaju nešto u rukavu. Dobio sam mig od jednog drugara iz Ke d'Or seja. Le nez de Kleopatre; s'il eut ete plus court, taute la face de la terre aurait change, kako oni to umeju da kažu," zaključio je Smitfild klimnuvši i povukavši dim.
     Britanka delegacija je stigla Rols-Rojsevima iz centra Pariza, u grupi, s predsednikom vlade u sredini. Loža u kojoj su Isak Njutn i Frensis Margaret sedeli gotovo sami sada je iznenada postala puna do pucanja. Isti slučaj je bio i sa drugim ložama u pozorištu.
     Sednica je započela tako što je francuski predsednik stao da lupa masivnim čekićem od dva kilograma, što je učinilo da međusobno udaljeni zvučnici zagrme kao da se na dvoranu sručila oluja. Potom je francuski predsednik održao govor dobrodošlice brižljivo biranim slatkorečivim jezikom. Više ekrana beše postavljeno na strateškim mestima po pozorištu tako da su se lice, glava i ramena Francuskog predsednika mogli videti u krupnom planu. S obzirom na to da su kamere bile pokretne, Isak Njutn je shvatio da kada dođe red na njega neće biti neophodno da se probija do podijuma. Mogao je jednostavno da održi uvodno slovo sa svog sedišta.
     Jedna poruka zabeležena na ceduljici stigla je iz ruke u ruku do njega. Napisao je odgovor i poslao ju je na isti način nazad. Frensis Margaret je posmatrala kako poruka putuje sve dok nije došla do predsednika koji je otvorio cedulju i pročitao je. Ovo joj je, uz Smitfildovu opasku da Francuzi pripremaju nešto, dalo jednu ideju. I sama je napisala poruku i presavila cedulju. Želela je da je pošalje ženi u američkoj loži, onoj s opasnim osmehom, ali kako joj nije znala ime uputila ju je američkom predsedniku. Onda je uhvatila pogled žene opasnog izgleda i podigla cedulju označavajući mesto njenog porekla. Pošto ju je otisnula, Frensis Margaret je očarano posmatrala kako ona putuje iz ruke u ruku, prvo kroz britansku ložu, zatim kroz susednu francusku ložu i, najzad, kroz američku. Konačno je stigla do američkog predsednika koji ju je odmah otvorio i pročitao:
     Englezi imaju vinsko bure puno stršljenova
     koje nameravaju da puste u strateškom trenutku.
     Savetujem da preduzmete akciju izbegavanja.
     Lafajet
     Kako se vreme za njegovo izlaganje neumoljivo primicalo, Isak Njutn je postajao sve svesniji koliko se zamorio poslednjih meseci. Unekoliko turobno setio se saveta koji mu je dala Frensis Margaret za vreme jutrošnjeg doručka.
     "Poslednja stvar o kojoj treba da brineš jeste ono što stvarno kažeš", rekla mu je. "Ono što kažeš istog trenutka se utapa u ništa u vazduhu, preko treperenja, tepiha, ljudske odeće, kose, a posebno preko dugačke kose žena. Sve što tada ostaje jesu pojmovi koje si uspeo da utuviš u glave ljudi i baš tu, ili tamo kao što može da bude slučaj, ta sumorna stvarnost pokazuje svoju ružnu glavu. U takvim okolnostima jedino čemu možeš da se nadaš jeste ostavljanje utiska a ne dokazivanje. Ono što kažeš nema značaja za proizvođenje utiska", ponovila je Frensis Margaret, "već kako si ga kazao. Ako ti trzaj prođe usnama, svako će se toga sećati. Mnogo godina docnije, kad god se tvoje ime spomene, reći će: 'Ah, da. To je onaj čovek s tikom usne. Jednom sam ga slušao dok je govorio o zemljišnoj reformi u Centralnoj Africi'. U stvari", zaključila je Frensis Margaret, "ne bih ti preporučila trzanje usne, ali zato glasno pucketanje jezikom nije loša ideja."
     Istinski osećajući da se od njega zahteva vrhunski napor, Isak Njutn je prvih petnaest minuta svog vremena posvetio objašnjavanju na koji način je otkriveno da je kometa živa. Nastavio je s opisivanjem kako je ustanovljena veza s Halejevom kometom i kako su teleskopi prilagođeni da služe kao oči i uši komete. Postojalo je na hiljade drugih kometa u vidokrugu teleskopa s kojima je morala da se učini ista stvar. Na kraju će, zaista, sa proticanjem godina, biti milioni, ako ne i milijarde kometa, na još većim razdaljinama od Sunca. Biće to projekt zapanjujuće veličine, najdalekosežniji i najsmeliji koji je Ijudska vrsta ikada preduzela.
     Nadoknada za to biće iznenadni pristup tehnologiji koja, pri normalnom razvoju događaja, možda ne bi bila otkrivena ni za hiljadu godina. To je nagrada koja dolazi upravo u času kada se čovačanstvo nalazi na raskrsnici - teškoj raskrsnici - međusobne konfrontacije razvijenih nacija i siromaštva, te prenaseljenosti nerazvijenih nacija. To su problemi za koje se na vidiku nisu ukazivala nikakva druga rešenja. To su problemi koji, ako ne bi bili rešeni, zaključio je Isak Njutn, ne obećavaju svetu dobru budućnost.
     Pošto se aplauz stišao otpočelo je dostavljanje pitanja u pisanom obliku. Njih bi najpre francuski predsednik glasno pročitao a zatim je Isak Njutn davao što je moguće kraće i ubedljivije odgovore. Na neizbežno pitanje o tome koliko bi mogli izneti troškovi takvog projekta, dao je neuvijen odgovor. Troškovi bi bili približno jednaki iznosu zbira sadašnjih vojnih budžeta razvijenih nacija. Posle ovog odgovora pozorište Palate ispunila je duboka tišina, tišina koja je u svesti svih prisutnih ostala u dugom sećanju zbog načina na koji je narušena. Bila je prekinuta divljim krikom novinara iz Njujork Tajmsa. Skoro odmah potom začuli su se novi krici i urlici, krici i urlici koji su se brzo pretvorili u pravu ludnicu, budući da su bili uhvaćeni mikrofonima i pojačani do čudovišnih razmera preko brojnih zvučnika širom pozorišta.
     "Stršljeni", reče Frensis Margaret uz širok zadovoljan osmeh. "Znala sam da ne mogu sve da ih otkriju. Ne ako ne okade dimom čitavu palatu."









69.
     Pošto je jutarnja sednica okončana na tako neceremonijalan način, učesnici su izašli iz pozorišta u prostrani vrt palate gde je - pošto je dan bio topao i lep - osveženje služeno na otvorenom.
     "Pitam se gde su ih pronašli u ovo doba godine", reče Frensis Margaret, uzimajući zdelu jagoda sa šlagom od konobara koji je prolazio mimo nje.
     "U Škotskoj, pretpostavljam. Sada shvataš šta sam juče hteo da kažem?" odgovori Isak Njutn uzimajući i sam zdelu sa jagodama.
     "Mislim da je prošlo onako kako se moglo očekivati."
     "U tome i jeste stvar, zar ne - onako kako se moglo očekivati."
     "Onda je sazrelo vreme za procenu", reče Frensis Margaret gutajući jednu posebno veliku i crvenu jagodu.
     "Procena je jasna. Uz malo prepirke na kraju ćemo se dogovoriti o započinjanju neke vrste međunarodnog projekta, otprilike istog onakvog obima kakav već imamo kod kuće. Samo s mnogo više birokratije i papirologije", zaključi Isak Njutn nezadovoljno.
     "Nisam mogao da izbegnem, a da Vas ne čujem kako to kažete", rače jedan poznat glas. Bio je to Alan Bristou, urednik Nejčera. "Ako ništa drugo međunarodni projekti su stabilniji. Kad jednom započnu više se ne mogu zaustaviti. Ne barem smenom pojedine vlade, hoću da kažem", nastavi on.
     "To je, svakako, istina", priznade Isak Njutn osećajući se i dalje nelagodno.
     "Ali zbog čega želite da stvari jure u takvom galopu? To je ono što ne razumem u Vašem gledištu, Njutne. Volite da kažete kako je ustava koja je trajala milijarde godina sada probijena. Zbog čega bi, ako imate posla sa milijardama, nekoliko godina manje ili više uopšte nešto značilo? Zašto ne pustite da događaji idu svojim tokom?"
     "Zbog toga što odista donosimo odluku o alternativama."
     "Koje su?"
     "Jedna mogućnost su vojni budžeti; druga veliki program one vrste o kome sam jutros govorio."
     "Zašto bi se one međusobno isključivale?"
     "Zato što ćemo, ako se nastavi s porastom vojnih budžeta, sasvim verovatno biti uništeni pre kraja ovog veka. Iskreno govoreći, želeo bih da druga mogućnost stupi na scenu tako brzo i silovito da ljudima ne ostane ništa s čime bi mogli da raznesu sebe u paramparčad. Izbor je zaista vrlo jasan i ne postoji nikakav povoljan srednji put."
     "A smatrate da svi ovde, mislim na vlade, tragaju za jednim povoljnim srednjim putem?"
     "Svakako. Zar Vi ne smatrate to? A onda ponovo natrag na posao, kao i obično."
     "Pa, želim Vam sreću. Biće Vam potrebna", reče Bristou, upravo u trenutku kada im je prišao predsednik vlade upozoravajući:
     "Hajde, prekini s tim. Ovde smo da bismo razgovarali s ljudima. Dođi da te predstavim američkom predsedniku."
     Frensis Margaret se udaljila po svojoj želji smatrajući da bi njena poruka u vezi sa stršljenima mogla da unese shvatljivu dozu nesklada u razgovor s američkim predsednikom. U trenutku kada je videla da je Isak Njutn iščezao doživela je šok, šok tako očit i osetan da se nekoliko časaka pitala da li bi to mogao biti srčani napad. A onda, pošto je s olakšanjem shvatila da nije bilo to posredi, upitala se da li je iznenadna senka, senka koja je poput sunca u trenu prošla iza oblaka, bila posledica otrova u jagodama. Ma šta da je bilo u pitanju ostavilo ju je u jakom uverenju da je posredi nešto izuzetno neobično, u uverenju koje je promenilo njenu prethodnu veselost u nekakvo sanjivo raspoloženje, kao da je čitava scena oko nje postala sasvim nestvarna.
     Sada se ispred nje nalazila ona američka žena tamne kose, žena opasnog izgleda s jamicama, koja reče:
     "Tražim Ruse. Sve je veoma čudno."
     "Zato što su oni nalik na špil karata iz Alise u zemlji čuda", odgovori Frensis Margaret.
     "Smešno je to što ste rekli", klimnu američka sekretarica za trgovinu.
     "Šta je tu smešno?"
     "Pa, pogledajte ruske fudbalere, klizače na ledu i muzičare. Šta vidite? Vidite normalne ljude s normalnim licima i normalnim telima. Ali ovi političari i generali su sasvim drukčiji. Svi su debeli, zdepasti, teški i s tupim izrazima lica. Otkud to, pitam se."
     "To je zato što su špil karata", odgovori Frensis Margaret, misleći kako ovo jasno učvršćuje njenu malopređašnju opasku.
     "Stalno se pitam da li su oni neka vrsta likova iz crtanih filmova. Znate, oni likovi s tri prsta umesto pet."
     "Jeste li ih to pitali?"
     "Ne, naravno", nasmeja se sekretarica za trgovinu.
     "Hajdemo onda da ih upitamo", reče Frensis Margaret odlučno, krenuvši prva prema grupi Rusa. Žena sa jamicama je vraški u pravu, zaključi ona. Čitava grupa, do poslednjeg čoveka, bila je debela i teška. Iako nisu svi imali tupa lica, neki sigurno jesu.
     Zbog načina na koji se približavala Frensis Margaret, praćena američkom sekretaricom za trgovinu, bilo je neizbežno da odmah skrene pažnju ruskih prevodilaca.
     "Nećete, valjda, stvarno?" kikotala se sekretarica za trgovinu.
     "Stvarno hoću", odgovori Frensis Margaret bez osmeha, dodavši: "Ne dam da me slomi špil karata."
     Ruski prevodioci krenuše im u susret uz udvorne osmehe, a grupa funkcionera iza njih, svesna sada približavanja dve veoma zgodne žene, takođe načini korak-dva napred. Glas Frensis Margaret bio je glasan i jasan, kakav je umeo da bude kada je situacija to nalagala.
     "Želele bismo da znamo", upita ona, "da li imate po tri prsta, kao likovi iz crtanih filmova, ili po pet, kao normalni ljudi."
     Bilo bi neophodno proučiti filmski zapis situacije onako brižljivo kako navijači nekog fudbalskog tima prate filmske zabeleške o taktici suparničkog tima da bi se precizno reklo na koji se način grupa oko Frensis Margaret raspršila. Bio je to fenomen koji je iskusila mnogo puta ranije u svom životu, to jest da se ljudi jednostavno rasprše zbog nečega što bi ona rekla. Sada je, u stvari, bilo pomalo drugačije, budući da je žena s jamicama i dalje stajala tu, dok su joj se ramena tresla od neobuzdanog smeha.
     "Nikada nisam pomislila da ćete to učiniti", kikotala se sekretarica za trgovinu. "Ja jednostavno ne bih mogla iako sam prilično žilava."
     "Nije bilo baš ničega u tome. Zar Vam nisam rekla da su oni samo špil karata."
     Od ovoga se sekretarica za trgovinu ponovo zacenila. "Prestanite, ubićete me", rekla je hvatajući dah. "Kako se zovete, ako smem da pitam?"
     "Frensis Margaret."
     "Nema ničeg lošeg u tome. Čini se da je nevolja u glavi. Jeste li Vi ona koja je poslala poruku o stršljenovima?"
     "Naravno."
     "Kako ste znali za njih?"
     "Zar Vi ponekad ne znate šta će se dogoditi u snu?" odgovori Frensis Margaret, čestitajući sebi na tananosti odgovora.
     U tome je, dabome, bila stvar. Nije bila reč o kartama već o snu, snu od samog početka, od trenutka kada je Isak Njutn stigao u kevendišku Laboratoriju, jer, naravno, nije bilo nikakvog Isaka Njutna. Kako je mogao da postoji neko s takvim imenom? Kada se probudi biće odevena u džins i staru košulju, a ne u sadašnju dvorsku haljinu i cipele. Neće biti pepeljuga na balu, već pepeljuga koja potpaljuje vatru jednog hladnog zimskog jutra, dok Majk Hauart u ćošku mumla o svojim ludim idejama. Frensis Margaret je ponovo čestitala sebi na izuzetnoj tananosti izraženoj u sposobnosti da ispravno razmišlja, čak i u jednom ovako divljem snu.
     Još jedna stvar joj je pala na um: u snu su ličnosti uvek tajanstveno dolazile i odlazile. Odmaglile bi govoreći kako će se ubrzo vratiti. Ali se nisu vraćale. Onda si počinjao da ih tražiš, ali bez obzira na to koliko se trudio, nikad nisi mogao ponovo da ih nađeš. Tako će biti i s Isakom Njutnom. Frensis Margaret je imala dobro oko i u daljini je mogla jasno da vidi američkog predsednika, ali od Isaka Njutna - ni traga. Potom je pažljivije pogledom istražila čitav skup: od Isaka Njutna i dalje - ni traga. Frensis Margaret se borila da pobedi osećanje očajanja, govoreći sebi da uvek može da stane na kraj svemu ovom tako što će jednostavno da se vrati svom džinsu, i staroj košulji, i mumlanju Majka Hauarta o njegovim kometama.
     "Šta je razlog svoj ovoj uzrujanosti? Mora da ste u šaljivom raspoloženju", reče žena sa jamicama.
     "A Vama izvesno mora biti smešno što ste jedini lik u mom snu", odgovori Frensis Margaret izazivajući kod ove žene još neodoljiviji smeh. "Zapanjujuće je", nastavi Frensis Margaret, "kako sam uspela da Vas zamislim."
     Žena se sada tako gadno zateturala da je Frensis Margaret morala da je ščepa za ruku.
     "Hej, jaki ste! Ne tako snažno", uzviknu sekretarica za trgovinu.
     "Ne mislite da ćete me prevariti i raspršiti se", odgovori Frensis Margaret i time kod ove žene izazva ono što je ličilo na pravi napad.
     "Ah, nismo li se već sreli, mlada damo?" upita američki predsednik kada je nesigurna putanja kojom su se kretale Frensis Margaret i sekretarica za trgovinu konačno skrenula u njegovom pravcu.
     "Varena", smesta odgovori Frensis Margaret, još jednom zadovoljna što je mogla da se seti i najsitnijih podrobnosti iz svog sna.
     "Tako je. Varena! Moram Vam reći, mlada damo, da ste me doveli u nedoumicu s onim Vašim stršljenovima."
     "To je prošlost, gospodine predsedniče. A prošlost je prolog."
     "A zašto bi to tako bilo?"
     "Često sebi postavljam isto pitanje, gospodine predsedniče", odgovori Frensis Margaret, primetivši da je žena s jamicama iščezla. Baš kao što se uvek događa, pomisli ona. Zakuneš se da ti se neko neće raspršiti, ali to se uvek desi, često na najdovitljiviji način. Sada se zaklela da neće dozvoliti da joj se predsednik rasprši, pa šta bude.
     "Jeste li primetili, gospodine predsedniče, kako svi ljudi iščezavaju?"
     "Zapravo jesam, mlada damo. Izgleda da je neka vrsta nužde u pitanju."
     "Kladim se da jeste. To se uvek događa na taj način", klimnu Frensis Margaret, pitajući se zbog čega se trudi da zabavlja likove u svom snu. "Zapamtite sledeće, gospodine predsedniče", nastavi ona, "ako se budete držali mene, preživećete."
     "Drago mi je da je tako", odgovori predsednik. "Trebalo bi da se vratimo u pozorište. Ljudi zaista iščezavaju."
     "U ništavilo", složila se Frensis Margaret.
     Na posletku su stigli do tačke gde su se staze račvale. Frensis Margaret je savršeno dobro znala put kojim je došla, te kada je predsednik krenuo drugim putem, rekla je:
     "Da sam na Vašem mestu, ne bih krenula tim putem."
     "Zašto da ne, pa tuda sam došao", reče predsednik iznenađeno. U stvarnoj situaciji, dabome, moglo je biti više staza koje su vodile natrag u pozorište, ali u ovoj situaciji Frensis Haroldsen je znala da je ma kakvo skretanje s jednog pravca moglo da odvede bezmalo nigde, u centar Londona, ili Kembridža, ili Njujorka, ili bilo gde. Odlučna da ne dozvoli da još jednom bude prevarena, držala se staze kojom je hodala s izmišljenim Isakom Njutnom, dobacivši predsedniku:
     "Idite svojim putem, gospodine predsedniče, na svaki način. Ali kad jednom skrenete za ugao izgubljeni ste."
     Sada sasvim odlučna, Frensis Margaret se držala zapamćene staze očekujući da će je ona najverovatnije odvesti u Timbuktu - ali ne zbog njene neopreznosti. U ovom trenutku nikog nije bilo unaokolo. Od čitave malopređašnje gomile - niko, baš kao što se uvek događalo u snu. Njene dvorske cipele odzvanjale su po kamenim pločama i barem je to bilo dosledno i logično. Pokušavala je da pogodi gde je krenula, da predvidi sledeće veliko iznenađenje, samo da bi, kada je zaokrenula iza ugla, na svoje razočarenje otkrila da je ono što je ležalo ispred nje, naizgled, Versajska palata.
     A onda ju je kao grom pogodilo jedno očigledno saznanje. Nije stupala u neko drugo mesto kao što je Timbuktu ili vrh Mont Everest. Stupala je u jedno drugo vreme, verovatno u sedamnaesti vek, kada su se hiljade ljudi tiskale u ovoj palati. Masovne scene, prepune spavaće sobe, prepune kuhinje. Nametalo se pitanje zbog čega bi sadašnji trenutak bio imalo stvarniji od sedamnaestog veka? Nije bilo razloga da se misli drugačije ako se poštuju zakoni fizike. Ovo, dakle, mora biti sedamnaesti vek, zaključila je. Pitala se kako je bilo moguće da se toliko toga nezakonitog zbiva u Versaju, budući da je izgledalo da raspored palate nije pogodovao tajnim radnjama. Možda u sedamnaestom veku oni jednostavno nisu marili za tajnost. Možda su naprosto stajali unaokolo i sve posmatrali.
     Pred njom je iskrslo pozorište palate. Odmah je shvatila da se san još jednom poigrao s njom ali je, hvala bogu, bila odviše pametna za to. San je odlagao svoj veliki trenutak, veliki trenutak užasa. Kad uđe u pozorište palate na šta će naići? Na paučinu. Sve će biti prazno osim paučine.
     Na vratima pozorišta palate stajali su čuvari - bez sumnje da bi proveravali karte posetilaca. Uvažili su bedž na njenoj jakni bez pogovora i u sledećem trenutku već se našla u pozorištu. Odmah je doživela čudan stres koji je iskusila i jedan sat ranije. S njim je iščezlo i ono neobično stanje svesti i ona je mogla da vidi kako je pozorište stvarno ispunjeno ljudima, a ne paučinom. Mogla je, takođe, da vidi Isaka Njutna među delegatima u Britanskoj loži. Bio je to trenutan trzaj unatrag, u stvarnost. Očigledno tako. Pa ipak, njen ulazak u pozorište tačno se podudario, kao pri okretanju prekidača, s iznenadnim prekidom sednice.
     Prekid je izazvao predsednik francuske vlade čije se lice u krupnom planu neočekivano pojavilo na ekranima zamenjujući govornikovo na podijumu i čiji je glas iznenada zagrmeo preko ćudljivog sistema zvučnika:
     "Izvinite zbog ovog prekida, molim Vas, ali sam prinuđen da dam jedno neprijatno obaveštenje. Vest je stigla iz opservatorije u Medonu koja je obavestila francusku vladu da će jedan predmet veličine od gotovo dva kilometra u prečniku pogoditi Zemlju sutra ujutro između dva i četiri sata, po griničkom vremenu. Šteta će, na žalost, biti ogromna. Saopšteno je da je tačka udara predmeta neodređena, tako da se ne zna koja će mesta biti bezbedna a koja ne. Sasvim je razumljivo da će mnogi ljudi želeti odmah da se vrate u svoje zemlje i ja želim da izjavim da će francuska vlada preduzeti sve korake da obezbedi nesmetan povratak."









70.
     Frensis Margaret se probijala kroz veoma usplahirenu gomilu ka britanskoj loži. Kada se približila, Isak Njutn joj doviknu:
     "Pitao sam se gde si nestala. Jesu li ključevi od kola kod tebe? Jesu, dobro. Pridružiću ti se u kolima kroz nekoliko minuta. Samo da saznam nešto više o ovom obaveštenju iz Medona."
     Prošlo je znatno više od pet, možda i svih dvadeset minuta, pre no što je Isak Njutn ušao u kola i zatekao Frensis Margaret na putničkom sedištu.
     "Hoćeš li da voziš?" upitao ju je.
     "Radije ne bih. Doživela sam šok. Zbog toga sam i zakasnila na poslepodnevnu sednicu."
     Dok je Isak Njutn manevrišući izvezao automobil iz gužve na parkingu na dugačku aveniju koja je vodila ka gradu Versaju, Frensis Margaret je opisivala svoje neobične halucinacije.
     "Posle svega, dakle, ni ti nisi ostala pošteđena", primeti Isak Njutn kada je ona završila.
     "Pa, to što sam došla neposredno pre objavljivanja vesti iz Medona očigledno znači nešto. Kao da si mi ti emitovao one tvoje signale. Ne mogu da razumem kako to da se za taj predmet, ili šta je već posredi", reče Frensis Margaret s izrazom čuđenja na licu, "nije znalo ranije. Čovek bi pomislio da su astronomi lako mogli da uoče predmet koji je, kako vele, toliko veliki."
     "Uočili su ga oni. Za taj predmet ili već šta je to, zna se otprilike godinu dana, a možda i duže."
     "Zbog čega su nam onda tek sada saopštili vest?"
     "Zbog toga što je ta stvar iznenada promenila pravac kretanja. Da se to nije desilo prošla bi pored Zemlje na bezbednoj razdaljini, kao što to sve vreme čine mali asteroidi."
     "Nije li to kao raketa kojoj se na pola puta ispravlja kurs da bi pogodila cilj?" upita Frensis Margaret zamišljeno.
     "Slično tome."
     "Kako se to može postići?"
     "Niko to, dabome, stvarno ne zna. Verovatno je nastupio iznenadan proces isparavanja, kao kad raketa aktivira mlazne motore."
     "Sigurna sam da je to namerno urađeno."
     "Da, namerno. Kao i u slučaju tvog šoka, a i s osećanjem koje je mene opsedalo čitavog jutra. Posebno kada sam završio govor."
     "Kakvo osećanje?"
     "Da sam obavio svoju dužnost. Da sam učinio sve što sam mogao nastojeći da ubedim ljude. To se sasvim lepo uklapa s tvojim čudnim utiskom da razgovaraš sa špilom karata. Moglo bi se reći da sam ja, zapravo, imao isto osećanje."
     Isak Njutn je skrenuo kola na upražnjeno mesto u centru grada Versaja i ugasio motor, rekavši:
     "Hoću da pogledam da li mogu da kupim par stvari." Zatim je dodajući svoju akten-tašnu Frensis Margaret rekao: "Što ne bi pročitala izveštaj s podacima iz Medona. Niti sam ga tražio niti molio da mi ga daju. Pravo i pošteno sam im ga ukrao ispred nosa, imajući na umu da francuska vlada može uvek da pribavi još jednu kopiju - što s nama nije slučaj."
     Isak Njutn se uskoro vratio sa dva zavežljaja. Pošto ih je ćušnuo u zadnji deo kola uvukao se na vozačko sedište i rekao:
     "Vreće za spavanje i termosi. Ako noć bude vedra, možda ćemo poželeti da odemo na neko mesto napolju odakle ćemo moći da gledamo nebo. Palo mi je na pamet da bismo mogli da potražimo jednu takvu pogodnu osmatračnicu na putu za krčmu."
     "Ali šta rade ostali?" upita Frensis Margaret.
     "Tamo vlada strahovit haos. Mislim da smo mu već izmakli."
     "Haos? Pa zar francuski predsednik nije rekao da će mu biti drago da obezbedi nesmetan povratak?"
     "Njima bi bilo drago kad bi bili u stanju da obezbede nesmetan povratak - što je nešto sasvim drugo."
     "Da li si saznao nešto određenije?"
     "Francuzi nastoje da ubede šefove vlada da se sastanu u nekom zamku blizu Fontenbloa, nedaleko od mesta pored koga smo juče prošli. No, uglavnom su izraženi zahtevi za hitan povratak u domovinu. Amerikanci će verovatno uspeti u tome zahvaljujući predsednikovom avionu, ali Rusima će to teško poći za rukom, pa je za njih bolje da ostanu. Francuzi kažu da će staviti na raspolaganje svoje vojne helikoptere koji bi prebacili ljude na manje razdaljine. Predsednik naše vlade želeo je da i mi pođemo s njima ali mi se učinilo da to nema smisla, jer ništa ne možemo da učinimo. Shvatio sam da bismo mogli samo da budemo nemi posmatrači."
     "Ali ostalo je još dvanaest sati do sudara s tom stvari. To je mnogo vremena."
     "Nije kada su aerodromi zakrčeni, a saobraćaj paralizovan. Pri tom, nisam mislio na potpunu paniku koja će nastati kada se vest raširi."
     "A na šta si mislio?"
     "Na neodoljive nagone ogromnog broja ljudi."
     "Koji će učiniti šta?"
     "Kretati se, naprosto se kretati. Biće to kao uskršnja gužva, samo sto puta uvećana. Znaš, kada je francuski predsednik objavio ono, odmah sam poželeo da požurim u Devon, kući - nešto što mi se tako spontano nije godinama javilo. Potom sam poželeo da jurnem natrag u Kembridž. Zatim su mi na um pali Kurt i Rozi Valdhajm i njihova planinska kuća u Vengenu, te kako bi to bilo idealno mesto da se provede narednih dvanaest sati. Mogli bismo da spavamo na terasi, pomislio sam, gledajući put planina i ka nebu - taj predmet će biti veoma sjajan kad bude dolazio. A onda sam shvatio da jednostavno ne bismo mogli stići do Vengena. Završili bismo u jezivoj gužvi koja će se stvoriti oko nekog aerodroma. Stoga sam se opredelio za najjednostavniju i najbolju stvar za nas, a to je da ostanemo upravo ovde gde smo."
     "Pa, hvala ti što si doneo odluku i za mene. Kako si znao da ne želim da idem kući?" upita Frensis Margaret suvim glasom.
     "Da budem iskren uzeo sam to zdravo za gotovo. Uvek si govorila kao da je tvoja kuća van dozvoljenih granica kretanja. Ne znam čak ni gde se nalazi. Gde je, uzgred?"
     "Severno od zaliva Morekamb, tamo gde se doline slične Davonu uspinju ka visokim brdima u pozadini. U blizini obale je kraško područje s dobrom travom za stoku i divnim pejzažom pre no što stigneš do brda. Moj narod je došao tamo pre hiljadu godina - baš kao što je onaj ludi Šveđanin, Erikson rekao - s obale škotske u dugim brodovima. Mora da im se posle mukotrpnog putovanja učinilo da su otkrili raj. U svakom slučaju, moja porodica živi tamo, sklupčana u svojoj maloj privatnoj dolini, hiljadu godina. Imanje je ostajalo najstarijem sinu a mlađi sinovi su odlazili u vojsku ili mornaricu. Pretpostavljam da su u stara dobra vremena odlazili i u gusare; severna obala Južne Amerike i takve stvari."
     "Ti si, dakle, potomak linije starijih sinova? Sve do poslednje generacije?"
     "Tako je. Dvadeset ili trideset generacija, iščezlih do sada. Senke marširaju sve dalje i dalje u prošlost."
     "Zbog čega to ranije nisi spominjala?"
     "Oh, zato što je to za našu vrstu porodice neprilika. Imati dete, posebno žensko dete, koje rešava kvadratne jednačine - isto je kao biti rođen s jednim okom ili s dvanaest nožnih prstiju."
     "Smatram da su mojih dvanaest prstiju korisni. Jesi li uspela da pogledaš taj izveštaj s podacima?" upita Isak Njutn.
     "Nije ohrabrujuće, je li? Brzina skretanja te stvari tako je velika. Poput onog predmeta koji je pogodio reku tungušku 1908."
     "Sibirski meteorit?" upita Isak Njutn skrenuvši kola na jedan manji put koji je vodio ka gradiću Dampijeu u kome su bili odseli.
     "Da, i premda je tunguški meteorit bio znatno manji od ovog, ipak je poobarao drveće stotinu kilometara naokolo. Udarni talas će biti bez sumnje užasan."
     "Pokušavao sam da razmišljam u relacijama fizike. Počelo je brzinom od pedeset jedan kilometar u sekundi - astronomi tvrde da su toliko izmerili", reče Isak Njutn. "To je mnogo više od brzine zvuka u bilo kojoj čvrstoj ili tečnoj supstanci. Neizbežno mora doći do gasifikacije u ogromnim razmerama. Postaće ogromna vrela lopta gasa koja će na svom putu zračiti u svim pravcima."
     "Podižući namah atmosferski vazduh", složila se Frensis Margaret sumorno. "Iznad oblasti udara, mislim. Tada će okolni vazduh nahrupiti da ispuni prazan prostor. Sve će se završiti najstravičnijim ciklonom u poslednjih milion godina."
     "Koliko će biti velika oblast opustošena udarnim talasom?"
     "Malo sam o čemu drugom razmišljala otkad sam čula obaveštenje u pozorištu", odgovori Frensis Margaret istim turobnim glasom.
     "I kakav je zaključak?"
     "Pa, ako kažeš da će biti veličine crnih mrlja na Mesecu nećeš mnogo pogrešiti."
     "Hiljadu kilometara?"
     "Da, oko hiljadu kilometara."
     "Koji je to deo čitave površine Zemlje?"
     "Oko jedan procent. Ne preterano veliki, srećom."
     "Nevolja je što će prema izveštaju ta stvar sleteti na severnu hemisferu gde živi većina ljudi."
     "Pretpostavimo da su ljudi koji žive na severnoj hemisferi neravnomerno raspoređeni. To znači da će umreti bar osamdeset miliona. To je kao svetski rat; gori, u stvari, od bilo kog drugog."
     "I sve za jedanu noć", dodade Frensis Margaret mehanički. "Pored toga", produži ona, "naše vlastite šanse su dva puta slabije nego one koje si izračunao nasumice."
     "Zašto?" upita još jednom Isak Njutn.
     "Zato što se predmet kreće prema Suncu, što znači da mora da pogodi Zemlju s mračne strane; a budući da se mi slučajno nalazimo na mračnoj strani u vreme kada će on pasti, između dva i četiri sata po ponoći, naše šanse da nastradamo su dva puta veće od nasumičnih."
     Napuštali su glavni drum više puta u blizini Dampijea istražujući pobočne staze sve dok nisu došli do jednog otvorenog travnatog proplanka. S njega se pružao jasan pogled na nebo u svim pravcima. Potom su nastavili put i oko četiri sata stigli u krčmu. Krčma se nalazila pored potoka koji je u minula vremena pokretao vodenicu. Vlasnik je stajao za svojim pultom kada mu je Isak Njutn zatražio ključ od sobe. Dok mu je dodavao ključ, čovek reče:
     "Čuli ste novosti, gospodine?"
     Isak Njutn mu je dao do znanja da jeste na šta je vlasnik rekao:
     "Bio sam u drugom svetskom ratu, gospodine, a moj otac u prvom svetskom ratu. Ljudi pričaju da će ovo biti jednako loše."
     Zatim je čovek samo rečito slegnuo ramenima, ostavljajući Isaka Njutna da se čudi, dok su se peli u svoju sobu, nepogrešivoj sposobnosti običnog naroda da spozna istinu situacije.
     Isak Njutn je nagonski zaključao vrata spavaće sobe. Par trenutaka kasnije, ili je bar tako izgledalo, našli su se u krevetu i on je slušao kako mu Frensis Margaret užurbano i promuklo šapuće:
     "Možda je ovo poslednji put."









71.
     "Dobro smo se setili da ponesemo jastuke", reče Frensis Margaret, prisiljavajući sebe da govori o običnim stvarima dok se uvlačila u jednu od vreća za spavanje koje je Isak Njutn kupio u Versaju istog popodneva. Sada je bilo 11,45.
     Vlasnik krčme ispoljio je određeno dostojanstvo ne dozvoljavajući da mu se ni za milimetar poremeti uobičajen dnevni red. Večera je poslužena u isto vreme kao i obično. Isak Njutn i Frensis Margaret završili su obed nešto posle deset sati uveče. Pogled kroz prozor krčme otkrivao je polunaoblačeno nebo na kome su se kroz procepe oblaka videle samo najsvetlije zvezde. Odlučili su da se odvezu do mesta koje su odabrali tog jutra. Rekavši da idu "Napolje zakratko", dobili su ključ od spoljašnjih vrata krčme, a da ni rečju nisu pomenuli događaje koji će uslediti, kako ne bi uznemirili vlasnikovu sang froid.
     Brižljivo su postavili svoje vreće za spavanje tako da su glavom bile okrenute ka severu, u pravcu Severnjače.
     "Mora da je još udaljen bar koliko i Mesec", nastavi Frensis Margaret. "Ako odbija svetlost poput Meseca biće oko tri miliona puta bleđi - što znači da pripada četvrtom redu veličine."
     "Treba da budeš astronom-amater pa da primetiš jednog takvog bledunjavog uljeza. Kladim se da profesionalcima to ne bi uspelo. Pored toga, suviše je oblačno", progunđa Isak Njutn.
     "Ako dolazi pravo prema Suncu, onda će u ponoć, a to je otprilike sada, praktično morati da bude na severnom meridijanu pod elevacijom od oko pedeset stepeni - gore u Labudu, nedaleko od Deneba. To je najsvetlija zvezda, ona koju možeš videti na vrhu svojevrsnog krsta. Vidiš, jednom sam pohađala kursiz astronomije. Kada sam išla u školu. Govorim ti sve ovo da bi znao gde da gledaš", nastavi Frensis Margaret, nižući reči kao što je to ponekad umela. "Zadivljujuće je kada porazmisliš o tome."
     "Šta je zadivljujuće?" progunđa Isak Njutn. "Da može da prevali razdaljinu od Meseca dovde za samo dva ili tri sata."
     "Ako stigne ovamo u 3 sata, što se čini najverovatnijim vremenom, mora da je još udaljen jednu i po razdaljinu između Meseca i Zemlje."
     "Pretpostavljam da je tako. Što znači da mu je veličina još manja nego što sam rekla. Pripada petom redu veličine, i to je otprilike granica koju možeš videti na ovakvom nebu. Morao bi se ili nalaziti u pustinji ili bi morala biti hladna, mrazna noć da bi video bleđa nebeska tela. Čudno je da udes razaranja dolazi od Labuda, zar ne - kao iz Labudovog jezera. Čajkovski se samo pretvarao. Čudno je kako ljudi mogu da pišu tako upečatljivu muziku, a da se pri tom samo pretvaraju. Pretpostavljam da na neki način moraju da ubede sebe kako je to odista stvarno. Čudno kako..."
     Frensis Margaret je mlela kao kakvo dete dok nije shvatila da je uspavala Isaka Njutna. Tada je prestala i počela pažljivije da osmatra zvezde, zapažajući kako se procepi vedrine između oblaka šire da bi konačno otkrili čitavo nebo.
     Isak Njutn se iznenada probudio. Teško da je nešto drugo mogao da uradi s obzirom na to da mu je Frensis Margaret gotovo vikala u uvo.
     "Mislim da ga imamo."
     "Koliko je sati?"
     "Oko dva i dvadeset."
     "Bože moj, zar sam toliko dugo spavao?"
     "Sada to nije važno. Počni od vrha Labuda-Deneba. Kreni naviše od Deneba za otprilike jedan stepen, a potom četiri ili pet stepeni istočno. To je najsjajnija zvezda u tom području."
     "Ali, dobri bože, stvarno je sjajna. Jesi li sigurna?"
     "Da, osmatrala sam. Nisam htela da te probudim dok nisam postala sigurna da se kreće."
     "Misliš, u odnosu na druge zvezde?"
     "Da. To je dobro, zar ne?" odgovori Frensis Margaret nastojeći da suzbije histeriju u glasu. "Hoću da kažem, da slučajno ide pravo na nas ne bi se pomerala, je l' tako?"
     "Ne, ne bi. Kako astronomi nazivaju tu vrstu promene položaja?"
     "Paralaksom. Paralaksa je promena do koje dolazi kada se nešto približava Zemlji, zbog čega izgleda kao da se pomera u odnosu na druge zvezde."
     "Da vidim da li ja mogu da otkrijem bilo kakvo pomicanje."
     Isak Njutn je neko vreme uporno posmatrao, a zatim reče:
     "Postaje sjajnija. Mislim, takođe, da se pomera naniže i prema istoku. Gotovo podjednako, rekao bih."
     "Tačno. To znači da smo bezbedni, zar ne? Hoću da kažem, mora da ima i bočno kretanje što znači da ne može da nas pogodi."
     Kosa Frensis Margaret iznenada se našla u njegovim očima i Isak Njutn je shvatio da je ona briznula u silan mukli plač. Iskobeljavši se iz vreće za spavanje, provukao je ruku kroz njenu kosu i rekao:
     "Sreća je da si bila sposobna da rešiš te kvadratne jednačine."
     Pošto se pribrala, obrisala je nos i rekla: "Mora da imaš živce kao vo", ponovo su legli i nastavili da osmatraju nebo glava priljubljenih na jednom jastuku.
     "Šta misliš gde će sleteti?" upita Frensis Margaret.
     "Moja geometrija stvarno nije dorasla ovome, ali bih rekao da će to biti negde severno od nas. Da se kretalo naviše, mislim da bi preletelo preko naših glava i prizemljilo se na jugu."
     "Cilj je na severu."
     "Gotovo tačno na severu. Ta stvar je i dalje oko trideset stepeni zapadno od meridijana."
     "Još to ne možemo da kažemo", rekao je Isak Njutn, nastojeći da mu glas bude što mirniji, svestan da je projektil koji se približavao sada sijao još opasnije. "Ono što možemo da kažemo", nastavi on, "to je da će pasti ispod horizonta, negde na severu. Po mom osećaju, ako pređe meridijan pre no što padne, udar će se zbiti u severnoj Skandinaviji."
     "Siroti Erikson, ludi Šveđanin", prošaputa Frensis Margaret, "a ako se spusti prema zapadu, sleteće u Island, ili Grenland, ili tamo negde."
     "Tako je. Možemo samo da gledamo i čekamo."
     Nije moralo dugo da se čeka. Pošto je satima sijao slabo i gotovo neprimetno, sada su se promene mogle opažati iz minuta u minut. Nadolazeći projektil brzo je postajao svetao kao zvezda Sirijus. U roku od sledećih dvadeset sekundi po sjaju je bio jednak Veneri, pa ipak ta blistava bela tačka svetlosti nije promenila položaj za više od pet stepeni.
     "Bože moj, gde će da završi?" uzviknula je Frensis Margaret.
     Svetleći još strašnije, nadolazeći projektil je uskoro zasjao blistavo poput hiljadu zvezda prve veličine. A onda je kao Lucifer koji pada s nebesa sleteo glatko, smišljeno i bezmalo mlitavo da bi nestao s vidika ispod severnog horizonta.
     "Pao je tačno na severu!" viknu Frensis Margaret, a potom stade neobuzdano da jeca. Isak Njutn je uze u naručje i reče joj što je glasnije i mirnije mogao:
     "To ne znači nužno da je Britanija pogođena; mogao je pasti bilo gde iznad Britanije, sve do samog Arktika. Saznaćemo kroz minut-dva."
     "Kako?" upita Frensis Margaret gušeći se u suzama.
     "Ukoliko je stvarno pogođena naša domovina, udarni talas će dopreti ovamo kroz svega minut ili dva. Ako je, pak, pao dalje na sever, talasu će biti potrebno duže da stigne ovamo. A sada, da bismo se zaštitili, stvarno moramo da uđemo u kola. Nema smisla da ostanemo ovde izloženi."
     Iz početka obazrivo, a zatim u sve većoj žurbi, izvukli su se iz vreća za spavanje i potrčali prema kolima. Kada su se bezbedno smestili unutra, Isak Njutn reče:
     "Trebalo je da na to ranije mislim, no da je udar bio tako blizu, na primer u Britaniji, izvesno bismo videli trenutak bleska, plamen svetlosti izazvanog udarom - putem rasipanja atmosferskih čestica, hoću da kažem."
     Čekali su u tišini, odmeravajući tišinu, osećajući da se sa svakih nekoliko sekundi proteklih bez pojave bilo kakvog talasnog udara, područje mogućeg pogotka pomera sve više prema severu. Pošto je prošlo petnaest minuta, Frensis Margaret reče:
     "Da li se moglo dogoditi da je ipak - posredi promašaj? Možda su astronomska osmatranja bila pogrešna."
     "Ili je moglo doći do još jedne promene u putanji."
     "Izazvane namerno, možda, radi upozorenja."
     "Sasvim liči na tako nešto", složio se Isak Njutn. Ova pomisao ih je razrešila napetosti što ih je dovelo do granice histerije. Ta euforija trajala je nekoliko minuta sve dok Frensis Margaret nije rekla:
     "Naoblačuje se."
     Ponovo su izašli iz kola i pogledali prema severu gde su zvezde bile zamagljene širokom vodoravnom trakom. Još dok su posmatrali, ta široka traka postala je još šira - širila se i širila sve dok više nije bila traka već čitava hemisfera. Čitavo nebo severno od njih bilo je zamračeno, dok su zvezde na jugu i dalje sijale.
     "Bože blagi, to je od eksplozije. Mora da je veoma visoko."
     "Otkud znaš?"
     "Zato što je bez zvuka. Sve što bi se širilo poput ovog u nižim slojevima atmosfere izazvalo bi strahovit uragan."
     Nastavili su da posmatraju, sada s osećanjem velikog zaprepašćenja, kako se crnilo neumitno proširuje na južne delove neba sve dok se preostale vidljive zvezde nisu stisle u jednu traku na jugu, traku koja je svake sekunde postajala sve uža. Kada je i poslednji delić neba bio prekriven, zaogrnula ih je potpuna pomrčina. Iako su kola bila udaljena svega desetak metara, njihova slepa nasumična potraga za njima ubrzo se pokazala beznadežnom, sve dok im nije sinulo da pokušaju s pljeskanjem ruku. Koristeći taj primitivan oblik sonara konačno su nabasali na automobil.
     Za vreme vožnje ka Dampijeu začula se tutnjava kao od neke udaljene pucnjave. Nije bilo potrebe da se potajno uvlače u krčmu jer je čitav grad bio na nogama, i to na osvetljenim ulicama, osluškujući tutnjavu grmljavine sa severa koja je još dugo potrajala pošto su Isak Njutn i Frensis Margaret stigli u spavaću sobu krčme.









72.
     Nije bilo zore narednog jutra. Tek pošto je časovnik pokazao da su protekla tri sata od trenutka kada je trebalo da svane, konačno je nekakvo bledo zloslutno svetlo pačelo da se cedi do nivoa tla. A već oko sredine popodneva i ta bleda svetlost ponovo je iščezla. Da nije bilo veštačkog osvetljenja u gusto naseljenim oblastima Evrope, Severne Amerike i Sovjetskog Saveza već bi u 3 i 30 po podne zavladao potpuni mrak, stanje blisko ljudima koji su proveli zimske mesece u arktičkim područjima. Sunce je nestalo, kao što se događalo tokom cele arktičke zime, onemogućavajući bilo kakvu praktičnu delatnost.
     Mnogi ljudi su zakoračili u novu fazu svog života s uverenjem da se sama Halejeva kometa sručila na Zemlju. Ponavljanje suprotne tvrdnje preko televizije i radija na kraju je ispravilo ovu pogrešku dozvoljavajući, međutim, da uskrsne jedno novo i verovatnije uverenje: naime, da je projektil koji je pogodio Zemlju bio navođen od strane Halejeve komete. Isak Njutn je odbijao da iznese svoj sud o ovom pitanju iako se to sve češće tražilo od njega. Jednostavno je rekao da ljudi moraju sami da izvuku vlastite zaključke. Ovo ga je spasilo mnogih nevolja jer su ljudi, dakako, ionako izvlačili vlastite zaključke.
     Nije, zapravo, bilo posebno teško izvući zaključke, ako se uzme u obzir mesto gde je projektil sleteo. Arktički basen ima oblik veoma velikog kratera sa glavnim izlaznim kanalom između Grenlanda i Norveške, i drugim, manjim izlazom preko Beringovog mora, između Sibira i Aljaske. Kao što se s kraterima često događa, arktički basen bio je ispunjen vodom, zamrznutom do dubine od oko sto metara; ne s ravnom pločom leda, kao kod nekog zaleđenog jezera, već s odvratnom zbrkom ledenih bregova koji su se spajali zimi a razdvajali leti. Bilo je to područje u kome je nemoguće živeti, čak i najčvršćim Eskimima. Projektil je pao u taj ledeni pakao. Dok su dan po udaru izveštaji seizmografa širom sveta prenosili prve analize, brzo je postalo jasno da je projektil, zasigurno, udario u blizinu Severnog pola. A onda, kako su zapisi analizirani sa sve većom preciznošću, pokazala se zapanjujuća činjenica da je projektil pogodio tačno Severni pol. Neverovatan pogodak, što bi ljudi rekli.
     Ova fantastična tačnost bila bi sigurno dovoljno upečatljiva kao demonstracija snage onoga što je postalo najšire poznato kao treća supersila. Da bi sve bilo još čudesnije, uočeno je da je projektil pogodio Zemlju u mesto gde udar nije prouzrokovao nijednu jedinu smrt. Nijedan od retkih istraživača nije se zatekao u divljini polarnog leda u to vreme; niti je bilo ijedne vojne podmornice u bistroj vodi ispod Ieda - ili makar to niko nikad nije, priznao.
     Vojne nacije su od pamtiveka težile da pokažu svoju snagu ubijajući ljude. Ironija sadašnje situacije bila je u tome što se ispostavilo da je svet mnogo više impresioniran suprotnim - činjenicom da je treća supersila majstorski uspela da demonstrira svoju moć, a da nikog nije ubila. Ovo je bilo daleko upečatljivije nego da je stradalo osamdeset miliona ljudi, kao što se očekivalo. Bilo je to kao kad bi šahovski velemajstor tanano zamišljeni napad sproveo do matiranja, umesto da pojede sve, do poslednje figure na tabli.
     Ogromne količine vode bile su izbačene u svim pravcima sa čitave površine Arktičkog okeana, naročito s područja u blizini Severnog pola. Potonja masa nije imala nikakav angularni impuls, što bi rekli naučnici, i zbog toga ta voda, šireći se nagore, u visoku atmosferu, nije bila podvrgnuta delovanju onog, što naučnici nazivaju corolis silom. Prosto rečeno, to je, značilo da je voda, koja se ubrzo pretvorila u ledene kristale, bila ispaljena od pola, duž uporednika, slično zracima koji se šire od dobro znanih kratera na Mesecu. Bio je to proces koji su Isak Njutn i Frensis Haroldsen videli kao pomračenje zvezda. U isti mah, taj proces je bio uzrok nemogućnosti sunčeve svetlosti da se, osim delimično, probije do nivoa tla.
     Ova situacija bila je srećna u još jednom pogledu. Za razliku od vulkanske prašine koja ne isparava i kojoj su potrebne godine da iščili iz visoke atmosfere, kristali leda su mogli da ispare. I zaista, kada su se sledećih dana spustili do vrha stratosfere došlo je do isparavanja koje je bilo dovoljno da omogući sunčevoj svetlosti da se probije do tla. Ljudi su tada, uopšte uzevši, mogli da se kreću, iako, s obzirom na to da je zima bila na pomolu, dnevna svetlost nije bila jača od one koja se viđa za vreme izuzetno tmurnog, i oblačnog dana. Bilo je izvesno da ljudi koji su živeli na severnim geografskim širinama neće moći ponovo da vide sunce sve do kasnih meseci narednog proleća.
     Energija koja je odmah pokuljala u Arktički okean bila je, prema ljudskim merilima, ogromna. Prevazilazila je svekoliku energiju koju je čovečanstvo utrošilo tokom čitave svoje istorije. Došlo je gotovo do topljenja ledenog okeana, čiji je čudovišni konglomerat ledenih bregova prekrivao prostranstvo od dva miliona kvadratnih kilometara. Ne potpuno, međutim; nastale okolnosti su, pored neposrednog topljenja leda, pripremile još jedan trik. Energija je bila više nego dovoljna da proizvede ogromna strujanja u Arktički okean i iz njega, strujanja koja su pokrenula ledene bregove prema jugu, uglavnom kroz kanal između Grenlanda i Skandinavije. Takav slučaj se u normalnim okolnostima događao tokom leta u severnim predelima, ali u srazmerno majušnim razmerama. Sada se zbivao u velikim razmerama. Ledeni bregovi iz oblasti od dva miliona kvadratnih kilometara zaplovili su na jug u Atlantski okean gde su se susreli s vodom koja je upravo bila zagrejana do najvećeg stepena za vreme severnog leta. Svim tim bregovima koji su se kretali na jug bilo je suđeno da se postepeno istope. Oni veći će preživeti do sledeće severne zime i probijaće se ka jugu Britanije, ugrožavajući brodovlje čak i u tropskom pojasu. Ipak, bilo je samo pitanje vremena - meseci, u stvari - kad će se i poslednji breg, centimetar po centimetar, raspasti da bi na kraju ostala samo tečna voda.
     Pošto se površinski sloj leda na ovaj način skinuo s Arktičkog okeana, kao kad bi neko skinuo alge s površine zelenog ribnjaka, tečna voda je pokuljala naviše što je uslovilo preobražaj od ogromnog i dalekosežnog značaja za čitavu Zemlju. Prema mišljenju naučnika Arktički okean se zaledio pre više od milion i po godina, posle čega je blokiranje slobodnog kretanja površinske vode imalo za posledicu promenu klime na čitavoj severnoj hemisferi a posredno, u izvesnoj meri, i na čitavom svetu.
     Kako je sada bio pokrenut proces nestajanja površinskog leda, moglo se očekivati da će se kroz svega nekoliko godina mediteranska klima južne Francuske pomeriti severno do južne Engleske. Žitorodne prerije Kanada raširiće se dalje na sever, a Sibir će konačno postati pogodan za razvoj poljoprivrede.
     Tokom narednih vekova ogromna ledena kapa Grenlanda postepeno će se otopiti, otkrivajući novi kontinent zdelastog oblika, s visokim planinama po rubu i udolinom pogodnom za naseljavanje u središtu. Takođe će doći do izvesnog smanjenja još ogromnijih ledenih polja i glečera Antarktika što će zajedno s topljenjem grenlandskog leda svuda podići nivo mora za oko trideset metara. Ovo dalje topljenje primoraće ljude da izdignu mnoge od najvećih gradova širom sveta na uzvišenije tlo, ili da grade nasipe da bi ih zaštitili. Ovo će se, međutim, dogoditi tokom vekova, a ne sve u jednom trenu. Sve u svemu, nijedno pokoljenje u budućim vekovima neće moći zaboraviti šta se dogodilo za vreme približavanja Halejeve komete 1986. godine, jer će posledice toga biti večito prisutne. Odista, podrobnosti o onome što se dogodilo za vreme približavanja Halejeve komete ostaće zapamćene dugo pošto reč supersila izgubi bilo kakvo praktično značenje. Tako je trebalo da izgleda dugoročni istorijski ishod svih ovih događaja.









73.
     Ta odluka je u vreme kada su je doneli izgledala prirodna i neškodljiva i teško da su mogli da predvide događaje koji će uslediti. U skladu s tradicijom nevestine porodice, Frensis Margaret i Isak Njutn odlučili su da se venčaju u crkvi u Outerdvajtu, gradiću u blizini male doline u kojoj je nevestina porodica tako dugo živela, nedaleko od bolje znane doline Dadona. Nisu se venčali odmah već su sačekali da Sunce ponovo blistavo zasija. Kurt Valdhajm, koji je odabran za kuma, dao se na posao određivanja tačnog datuma venčanja uz pomoć složenih kompjuterskih izračunavanja - izračunavanja vremena potrebnog da oblaci ledenih kristala u visokoj atmosferi ispare. Tome su pridodate još tri nedelje kako bi se dozvolilo kratkostrukim, divljim žutim narcisima, koji su cvetali u izvanrednom obilju širom čitavog braftonskog okruga, da se trijumfalno probiju kroz snežne nanose mračne i teške zime. Ovo je uticalo da datum venčanje bude zakazan za kraj maja.
     Prvi nagoveštaj onoga što je, po svemu sudeći, trebalo da bude porodično okupljanje, došao je od dva brata Frensis Margaret, oficira u Kraljevskoj mornarici. Oni su odlučili da uveličaju događaj dovođenjem kontigenta svojih kolega, što se, s obzirom na nekadašnji visok položaj u mornarici njihovog oca, vice-admirala ser Džejmsa Haroldsona, zvanično moglo smatrati prikladnim. Moglo se, takođe, očekivati da će prisustvovati i manji broj političkih dostojanstvenika, ali u strogo ograničenom broju s nadom da neće privući pažnju medija. Uzaludno, međutim, jer su sredinom januara Rusi iznenada najavili slanje svoje delegacije: tako visoko je ovaj događaj ocenjen u Sovjetskom Savezu, gde su članovi Politbiroa doživeli na izgled čudesan oporavak od ludog svraba koji se, kako je zapaženo, poklopio sa trenutkom izlaganja Isaka Njutna na međunarodnom skupu u Versaju.
     Ovaj ruski potez je istog časa postavio čitav događaj u sasvim drugačiju svetlost, jer ako je trebalo da Sovjeti budu predstavljeni, morale su da budu prisutne i druge nacije, posebno evropske i severno američke. U stvari, događaji koji su se ticali Halejeve komete počeli su već da poprimaju legendarna svojstva. Od malog porodičnog slavlja, venčanje je preraslo gotovo do državnog praznika, pri čemu se zamisao s mornaričkom stražom i njenim raskalašnim doprinosom promenila u sliku ukrućenog formalizma s neophodnim prisustvom oficira viših činova.
     Dan venčanja osvanuo je blag i maglovit sa dugama kojih je, činilo se, bilo na sve strane. Stigavši rano u crkvu, Isak Njutn i njegov kum otkrili su da je bila ukrašena brezovim granama i, naravno, kratkostrukim narcisima.
     Sećanja Kurta Valdhajma strelovito su se vratila njegovom venčanju, u ne tako davno vreme. Ova crkva u Outardvajtu izgledala je onakvom kakva je bila tokom mnogo godina. Ovde su krštena pokolenja i pokolenja lokalnog stanovništva, venčavala su se i umirala, propraćena ceremonijama veoma različite vrste, pokolenja za pokolenjima koja su odlazila u vreme duže od pola puta do onog doba kada je njegov narod emigrirao iz germanske ravnice i s njenih severnih granica. Po načinu na koji su mediji gledali na vreme - do poslednjeg minuta i sekunde - to je bila davna prošlost, ali u poređenju sa godinama, mereno kretanjem Zemlje oko Sunca, to je odista bilo nedavno.
     Misli Isaka Njutna bile su zaokupljene njegovim roditeljima, koji su sedeli odmah iza njega u prvom redu svatova u crkvi. Ova zelena dolina Lejklanda, koja se svom svojom dužinom prostirala od pašnjaka do stenovitih, snegom prekrivenih visova, za njih je predstavljala jedan drugi svet. Pa ipak, nije bilo toliko teško zameniti obrađenu crvenu zemlju Devona za stočarske travnate padine kao što bi bilo teško preseliti ih u gradski život. Sada su već bili oronuli od rada, kakvi su svi poljoprivrednici u svojim šezdesetim, ali su još odisali spokojnim trijumfom nad životom svojstvenim ljudima koji žive sasvim blizu površine same planete Zemlje. Isak Njutn se često pitao kako su njegovi roditelji odabrali ime za njega. Verovatno da im je to došlo od nečega što su videli ili pročitali. Jer, odista, krstiti dete imenom Isaka Njutna bilo je jednako neverovatno kao kad bi nekom detetu dali ime Viljema Šekspira.
     Nevesta je došla u pratnji oca. Dok su stupali bočnom lađom crkve, Frensis Margaret se pitala otkuda to da joj je ova ceremonija izgledala toliko važna, kada je, iskreno govoreći, poslednje dve godine, već živela kao da je udata. To je bilo u vezi sa činjenicom da je rođena s dvanaest prstiju, zaključila je, što je rešavala kvadratne jednačine i slično u dobu od deset ili jedanaest godina. Ljudi koji su rođeni s dvanaest prstiju bili su primorani da se na svetu sjedinjuju s drugim ljudima s dvanaest prstiju. Oni su činili zajednicu koja je prevazilazila lokalne predrasude, koja je ukrštala rase i veroispovesti, moćnu zajednicu koja je najposle nagomilala dovoljno znanja da se odlepi od Zemlje i pridruži još većem univerzumu. Pa ipak, to nije bila zajednica koja se samosvojno održavala. Nije se reprodukovala iz generacije u generaciju. Bez svojih korena u zelenim dolinama i crvenom tlu ubrzo bi se raspala i iščezla. Upravo zbog tih korena ova ceremonija je bila važna.
     Sama ceremonija bila je kratka. Kada su Frensis Margaret i Isak Njutn prešli kratko rastojanje od oltara do crkvenih vrata najzad su postali svesni čitavog skupa. Pored njihovih porodica tu su bili članovi Odbora za Halejevu kometu i osoblje kevendiške Laboratorije. No bilo je i drugih koje nisu očekivali. Frensis Margaret je zapazila tamnokosu Amerikanku s jamicama koja nije mogla da se uzdrži od smeha kad god bi se Frensis Margaret pojavila. Tu je bio Dejv Ekštajn sa svojom suprugom, koji je odigrao značajnu ulogu na kritičnom raskršću događaja. Prisutan je bio i onaj isti Rus koji se nalazio na čelu sovjetske delegacije u Versajskoj palati, čovek sa strahovito glasnim smehom koji se popeo na lestvicama Politbiroa čak do broja Sedam.
     Isak Njutn je zapazio Džona Džoslina Skabija. Još jedno iznenađenje predstavljao je Alan Bristou iz Nejčera. Tu je bio i Erikson. Njega nije bilo moguće ne primetiti zbog izuzetne visine, kao što je iz istog razloga Džon Džoslin Skabi mogao da ostane neprimećen. Isak Njutn je uhvatio Eriksonov pogled dok je prolazio pored njega u crkvi i odmah ga je preplavilo sećanje na to kako mu je Erikson vratio šifru.
     Kada su izašli iz crkve dočekala ih je zvanična mornarička straža, oštra i precizna do najmanje sitnice. Isak Njutn se setio kako je u jednom trenutku straža bila preko potrebna laboratoriji, no tom prilikom ju je obezbedila kopnena vojska a ne mornarica. Sve dok je postojao esprit de corps to je bilo svejedno, zaključio je.
     Posle dugih dana tokom kojih se vreme naprosto vuklo, sada je ono jurilo. Isak Njutn je odjednom uhvatio sebe kako govori na završetku svadbenog doručka. Bila je to dužnost koje se prilično plašio, no na neki način je prošla gotovo bez naprezanja. Predsednik britanske vlade odgovorio je u ime gostiju, pri čemu je, kao i obično, svaka reč bila na svom mestu.
     Jedan veliki ambar bio je raščišćen za večernju igranku. Erikson je doveo sa sobom malu grupu iz Švedske, u kojoj su bile i devojke po izgledu veoma slične Frensis Margaret, baš kao što je Erikson rekao. Grupa je bila sazdana od pravih stručnjaka za igranku u ambaru. Muškarci su izvodili različite skokove dosežući do krovnih greda. To je bila jedna krajnost - jer su ruski trepak igrači, poslati da pokažu snagu svojih nogu, takođe, činili čuda, ali više prema podu nego prema gredama. Bila je to, isto tako, prilika za rusku birokratiju da ispolji svoju nesposobnost da učini bilo šta ispravno. Muzičari koji su bili predviđeni kao pratnja trepak igračima nepažnjom su izostavljeni prilikom pripremanja putnih isprava. Nije bilo iznenađenje kada je, u takvom ćorsokaku, master Trinitija dokazao da je stručnjak i za harmoniku. Samo jedna od korisnih malih stvari koje je naučio u svojim starim pozorišnim danima, saopštio je on skupu kada je potpuno iscrpeo trepak igrače jer je, za razliku od običnih, uviđavnih muzičara, koji bi stajali u pozadini, master Trinitija stajao ispred igrača, terajući ih na samosatiranje svojim gromkim glasom. Zapravo, sve je nagonio na samouništavanje igrom, čin u kome Kraljevska marnarica nije dozvolila da bude nadmašena.









74.
     Kada je avion uzleteo sa Mančesterskog aerodroma a poleteo na jug ka Grčkoj, Frensis Margaret i Isak Njutn su ležali zavaljeni u svojim sedištima, sklopljenih očiju, srećni što se sve okončalo. U njihovoj svesti živo su se ocrtavala lica onih koji su im mahali na odlasku: Valdhajmovih, gospođice Ganter iz Kembridža, masterovo, ministrovo, stranih dostojanstvenika, članova njihovih porodica. Pošto je živeo kao na iglama poslednjih nekoliko dana, dana u kojima je bezmalo brojao sate koji moraju proteći do trenutka spasenja, Isak Njutn je iznenada osetio duboku žalost. Sada, kada je zaista sve bilo završeno, sa zakašnjenjem je shvatio da nikakva sila na Zemlji ne može da ponovo vrati te poslednje dane. Iako su događaji još bili bliski i živi, samo nekoliko sati ili, čak, minuta od poslednjeg pozdrava, sa svakim danom koji protiče udaljavajući se u vremenu, sećanja će postepeno postati manje raspoznatljiva, i na kraju će ostati sećanja samo na najbliže, sivi kraj onoga što je bilo tako treperavo punokrvno u kratkom trenu svog postojanja.
     Događaji u poslednje dve godine na isti način će otići u vreme, da bi na kraju postali bajka o tome kako se Zemlja pomolila iz svog mračnjaštva da bi postala komunikaciono središte Sunčevog sistema. Posle izuzetno dramatičnih događaja koji su usledili nakon njegovog izlaganja na Versajskom samitu, više nije dolazilo u pitanje da li će njegova vizija kometarne mreže stvarno proći ili ne. Niti da li će, ako se to ostvari, biti stavljena tačka na rivalitet među ljudima. Biće rivaliteta u vezi s elektronskim sistemima, oko postavljanja opreme, oko ugovora o izgradnji. Guranje i poturanje nastaviće se u beskraj kao i pre, ali u novom pravcu.
     "Kad sam bio dečak", reče Isak Njutn Frensis Margaret, "imao sam običaj da idem na odmor u jedno mesto u Kornvolu. Postoji tamo jedna tačka s koje možeš da se spustiš niz stene na oko petnaest metara do mora. Ako dođeš tamo kada je plima na najvišem nivou, zatećićeš par lovaca na ostrige koji uvek čuče na istoj steni, zato što plima na tom nivou stvara jedan bazen između stena gde ljuskari, ili ono što oni jedu, vole da se peru. Posmatrajući sa te tačke uspeo sam da dođem do mnogih zanimljivih zaključaka."
     "Kao, na primer?"
     "Pa, s obzirom na to da su se moja razmišljanja protezala na razdoblje znatno duže od života neke pojedinačne ptice, shvatio sam da je baš to mesto na toj steni prelazilo u nasleđe od jedne generacije do druge, kao što ljudski poslovi prelaze s oca na sina."
     "Sigurna sam da je to veoma zanimljivo."
     "Možda je pra-pra-pra deda sadašnjih lovaca na ostrige bio taj koji ga je prvi otkrio. Posao koji je poprilično davno ustanovljen, moglo bi se reći."
     "Moglo bi se reći", odjeknulo je iz usta Frensis Margaret.
     "Pa, dok sam posmatrao penušave lokve između upletenih stena, padalo mi je na um kako je sve to slično čovekovom životu - tako mnogo jurnjave napred i nazad, tako mnogo kipteće aktivnosti, gde se svako zapljuskivanje talasa bori za tvoju pažnju. Pa ipak, nikada nikome nikakve koristi od toga, osim, naravno, lovcima na ostrige. Svaki čas po neki neobično visok talas dolazi prelamajući se. Imao sam običaj da kažem: 'Evo, dolazi pravi velikan.' No on bi se naprosto razbio u paramparčad o stene. Nekoliko sekundi potrajalo bi veliko rasprskavanje, ali već u sledećem trenu sve bi prestalo. Ne bi ostao nikakav trag, baš kao što je slučaj s ljudskim svetom. Baš kao s Aleksandrom. Baš kao s Napoleonom."
     U tom času njihovog putovanja na jug, avion je ušao u jasnu Sunčevu svetlost što je učinilo da oboje shvate kako je sunce koje je sijalo iznad zaliva Morekamb još bilo delimično zamračeno visokim oblacima u stratosferi. Bila je to sablast pravog Sunca koje se konačno pojavilo sada kad su preletali Karpate.
     "Stvarno smo bili fantastično srećni što smo načinili korak koji neće biti zaboravljen, čak i kad prađe u legendu, da bi završio kao mit."
     "Trebalo bi da se osećamo sasvim dobro", složila se Frensis Margaret.
     "Što smo članovi vrste koja je to učinila", nastavi Isak Njutn istim spokojnim glasom. "Znaš, mislim da nismo imali mnogo vremena. Ono je bilo veoma usko omeđeno. Pre jednog veka naša tehnologija ne bi bila sposobna čak ni da uoči tu priliku. Kroz jedan vek od sadašnjeg trenutka sve bi bilo završeno. Da nismo iskoristili šansu nastavili bismo da srljamo ka samouništenju. Čini se kao da smo bili unapred programirani bilo da hitro uspemo ili da uništimo sami sebe. Zora brzo sviće. Izgleda da je to zakon."




