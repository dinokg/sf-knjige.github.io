<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>13.
<P>&nbsp;&nbsp;&nbsp;&nbsp;&nbsp;Vrativši se u sobu 203, policijsku laboratoriju za psihološko testiranje, Fred je nezainteresovano slušao dok su mu oba psihologa objašnjavala ishode njegovog testa.
<BR>&nbsp;&nbsp;&nbsp;&nbsp;&nbsp;"Pokazuješ ono što smatramo pre fenomenom nadmetanja nego onesposobljenošću. Sedi."
<BR>&nbsp;&nbsp;&nbsp;&nbsp;&nbsp;"U redu", stoički reče Fred, sedajući.
<BR>&nbsp;&nbsp;&nbsp;&nbsp;&nbsp;"Nadmetanje", reče drugi psiholog, "između leve i desne hemisfere tvog mozga. To nije jedan jedini signal, pogrešan ili zagađen; to je više nalik na dva signala koja se sukobljavaju, noseći oprečne informacije."
<BR>&nbsp;&nbsp;&nbsp;&nbsp;&nbsp;"Prirodno", objasni drugi psiholog, "čovek koristi levu hemisferu. Tu se nalazi ja-sistem iliti ego. Ona je preovlađujuća, jer je u levoj hemisferi uvek postavljen centar za govor; tačnije, dvostranost podrazumeva verbalnu sposobnost ili valenciju u levoj, sa prostornim sposobnostima u desnoj. Leva može da se uporedi sa digitalnim kompjuterom; desna sa analoškim. Tako da dvostrana funkcija nije naprosto udvajanje; oba opažajna sistema nadziru i obrađuju ulazne podatke na različit način. Ali kod tebe nijedna hemisfera nije preovlađujuća i one ne rade tako da nadopunjuju jedna drugu. Jedna ti govori jedno, druga drugo."
<BR>&nbsp;&nbsp;&nbsp;&nbsp;&nbsp;"Kao kad bi imao dva merača za gorivo u kolima", reče drugi čovek, "pa ti jedan kaže da ti je rezervoar pun, a drugi pokazuje prazno. Ne mogu oba biti ispravna. Sukobljavaju se. Ali - u tvom slučaju - to ne znači da je jedan ispravan a drugi nije; to je... Evo šta hoću da kažem. Oba merača obrađuju istu količinu goriva: isto gorivo, isti rezervoar. Zapravo, obrađuju istu stvar. Ti kao vozač imaš samo posredan odnos sa rezervoarom, preko merača ili, u tvom slučaju, dva merača. U stvari, rezervoar bi mogao i da otpadne, a ti to ne bi znao dok ti neki uređaj na komandnoj tabli konačno ne pokaže ili dok motor ne stane. Nikad ne bi trebalo da postoje dva merača koji pokazuju oprečne podatke, jer čim se to dogodi, ti nemaš nikakvu predstavu o stanju o kome oni izveštavaju. To nije isto kao merač i pomoćni merač, gde pomoćni uskače ako se prvi pokvari."
<BR>&nbsp;&nbsp;&nbsp;&nbsp;&nbsp;Fred reče: "Pa šta to znači?"
<BR>&nbsp;&nbsp;&nbsp;&nbsp;&nbsp;"Siguran sam da već znaš", reče psiholog s leve strane. "To si već iskusio, ne znajući zašto ni šta je to."
<BR>&nbsp;&nbsp;&nbsp;&nbsp;&nbsp;"Dve hemisfere mog mozga se nadmeću?" upita Fred.
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Supstanca S. Ona često izaziva to, na funkcionalnom planu. To smo očekivali; to potvrđuju testovi. Pošto je došlo do oštećenja u prirodno preovlađujućoj levoj hemisferi, desna hemisfera pokušava da nadoknadi nedostatak. Ali funkcije se ne uklapaju, jer je to nenormalno stanje za koje telo nije spremno. To nikad ne bi smelo da se dogodi. Međuveza, kako je nazivamo. Povezana sa fenomenom podeljenog mozga. Mogli bismo da izvršimo desnu hemisferektomiju, ali..."
<BR>&nbsp;&nbsp;&nbsp;&nbsp;&nbsp;"Hoće li to proći", prekide ga Fred, "kad se skinem sa supstance S?"
<BR>&nbsp;&nbsp;&nbsp;&nbsp;&nbsp;"Verovatno", reče psiholog s leve strane, klimnuvši glavom. "To je funkcionalan poremećaj."
<BR>&nbsp;&nbsp;&nbsp;&nbsp;&nbsp;Drugi čovek reče: "Možda je i organsko oštećenje. Možda je trajno. Vreme će pokazati, i to tek kad dugo ne budeš uzimao supstancu S. I kad se konačno skineš."
<BR>&nbsp;&nbsp;&nbsp;&nbsp;&nbsp;"Šta?" upita Fred. Nije razumeo odgovor - je li to bilo da ili ne? Da li je zauvek oštećen ili nije? Šta su od toga rekli?
<BR>&nbsp;&nbsp;&nbsp;&nbsp;&nbsp;"Čak i ako je došlo do oštećenja moždanog tkiva", reče jedan od psihologa, "danas se vrše eksperimenti u oblasti uklanjanja malih delova iz svake hemisfere, da bi se zaustavile suprotne obrade opažaja. Veruje se da to na kraju može izazvati levu hemisferu da povrati prevlast."
<BR>&nbsp;&nbsp;&nbsp;&nbsp;&nbsp;"Međutim, problem je što onda čovek može da prima samo delimične utiske - podatke koji pristižu preko čula - do kraja života. Umesto dva signala, on dobija pola signala. Što je podjednako veliki nedostatak, po mom mišljenju."
<BR>&nbsp;&nbsp;&nbsp;&nbsp;&nbsp;"Da, ali delimične funkcije koje se ne nadmeću bolje su nego odsustvo funkcija, pošto se nadmetanje međuveza svodi na nulti oblik recepcije."
<BR>&nbsp;&nbsp;&nbsp;&nbsp;&nbsp;"Vidiš, Frede", reče drugi čovek, "ti više nemaš..."
<BR>&nbsp;&nbsp;&nbsp;&nbsp;&nbsp;"Više nikad neću uzimati supstancu S", reče Fred. "Dokle god sam živ."
<BR>&nbsp;&nbsp;&nbsp;&nbsp;&nbsp;"Koliko sad uzimaš?"
<BR>&nbsp;&nbsp;&nbsp;&nbsp;&nbsp;"Ne mnogo." Posle kraće pauze, reče: "Više, u poslednje vreme. Zbog stresova na poslu."
<BR>&nbsp;&nbsp;&nbsp;&nbsp;&nbsp;"Nesumnjivo bi trebalo da te oslobode zadataka", reče jedan psiholog. "Da te svega oslobode. Ti jesi onesposobljen, Frede. I bićeš prilično dugo. U najmanju ruku. Posle toga, niko ne može zasigurno da kaže. Mozda ćeš se potpuno povratiti; možda nećeš."
<BR>&nbsp;&nbsp;&nbsp;&nbsp;&nbsp;"Kako to", procedi Fred, "da iako su obe hemisfere mog mozga preovlađujuće, ne primaju iste nadražaje? Zašto njihova dva kako-se-zvaše ne mogu biti usklađena, kao stereo zvuk?"
<BR>&nbsp;&nbsp;&nbsp;&nbsp;&nbsp;Ćutanje.
<BR>&nbsp;&nbsp;&nbsp;&nbsp;&nbsp;"Hoću da kažem", reče on, pokazavši rukom, "leva ruka i desna ruka kad uhvate neki predmet, isti predmet, trebalo bi da..."
<BR>&nbsp;&nbsp;&nbsp;&nbsp;&nbsp;"Levorukost nasuprot desnorukosti, kao na primer ono što se pod tim izrazima podrazumeva sa, recimo, izokrenutom slikom - u kojoj leva ruka 'postaje' desna ruka..." Psiholog se naže prema Fredu, koji nije dizao glavu. "Kako bi opisao levu rukavicu za razliku od desne, tako da osoba koja nema nikakvu predstavu o tim pojmovima shvati na koju rukavicu misliš? I da ne uzme onu drugu? Obrnuto kao u ogledalu?"
<BR>&nbsp;&nbsp;&nbsp;&nbsp;&nbsp;"Leva rukavica..." poče Fred, a zatim ućuta.
<BR>&nbsp;&nbsp;&nbsp;&nbsp;&nbsp;"Kao da jedna hemisfera tvog mozga opaža svet kao odraz u ogledalu. Kroz ogledalo. Shvataš? Tako da levo postaje desno, i sve što to za sobom povlači. A mi još ne znamo šta to za sobom povlači, kad vidiš svet tako izokrenut. Topološki govoreći, leva rukavica je desna rukavica provučena kroz beskonačnost."
<BR>&nbsp;&nbsp;&nbsp;&nbsp;&nbsp;"Kroz ogledalo", reče Fred. Zatamnjeno ogledalo, mislio je; zatamnjeni skener. A sveti Pavle nije mislio, govoreći o ogledalu, na stakleno ogledalo - onda toga nije bilo - već na sopstveni odraz kad pogleda u uglačano dno metalnog tiganja. Lakmen mu je, čitajući o teologiji, to rekao. Ne kroz teleskop ili sistem sočiva, koji ne izokreće, ne kroz nešto, već posmatrajući sopstveno lice koje mu se vraća kao odraz, izokrenuto - provučeno kroz beskonačnost. Kao što mi oni govore. To nije kroz staklo, već onako kako ga staklo odražava. A taj odraz koji ti se vraća: to si ti, tvoje lice, ali i nije. A u tim davnim danima nisu imali fotoaparate, i to je bio jedini način na koji je čovek sebe video: naopačke.
<BR>&nbsp;&nbsp;&nbsp;&nbsp;&nbsp;Ja sam sebe video naopačke.
<BR>&nbsp;&nbsp;&nbsp;&nbsp;&nbsp;U izvesnom smislu, počeo sam čitav svet da posmatram naopačke. Drugom stranom svog mozga!
<BR>&nbsp;&nbsp;&nbsp;&nbsp;&nbsp;"Topologija", govorio je jedan psiholog. "Slabo shvaćena nauka ili matematika, šta god. Kao sa crnim rupama u svemiru, kako..."
<BR>&nbsp;&nbsp;&nbsp;&nbsp;&nbsp;"Fred posmatra svet naopako", izjavljivao je drugi čovek u isti mah. "Spreda i pozadi, istovremeno, pretpostavljam. Nama je teško da kažemo kako mu on izgleda. Topologija je grana matematike koja istražuje svojstva geometrijskih i drugih sklopova koji ostaju nepromenjeni kad se stvar podvrgne trajnom preobražaju jedan na jedan, bilo koje jedan na jedan. Ali primenjeno na psihologiju..."
<BR>&nbsp;&nbsp;&nbsp;&nbsp;&nbsp;"A kad se to dogodi sa predmetima, ko zna kako će onda izgledati? Biće neprepoznatljivi. Kao kad urođenik prvi put vidi sopstvenu fotografiju, on je ne prepoznaje kao svoju sliku. Iako je mnogo puta video svoj odraz, u potoku, sa metalnog predmeta. Zato što je odraz izokrenut, a fotografija nije. Tako da on ne zna da je to ista osoba."
<BR>&nbsp;&nbsp;&nbsp;&nbsp;&nbsp;"Navikao je samo na izokrenutu sliku odraza i misli da tako izgleda."
<BR>&nbsp;&nbsp;&nbsp;&nbsp;&nbsp;"Često kad čovek čuje svoj glas na traci..."
<BR>&nbsp;&nbsp;&nbsp;&nbsp;&nbsp;"To je drugo. To ima veze sa rezonancom u sinusnim..."
<BR>&nbsp;&nbsp;&nbsp;&nbsp;&nbsp;"Možda baš vi, drkadžije", reče Fred, "vidite svet naopačke, kao u ogledalu. Možda ja vidim kako treba."
<BR>&nbsp;&nbsp;&nbsp;&nbsp;&nbsp;"Ti ga vidiš na oba načina."
<BR>&nbsp;&nbsp;&nbsp;&nbsp;&nbsp;"Koji je..."
<BR>&nbsp;&nbsp;&nbsp;&nbsp;&nbsp;Psiholog reče: "Nekad se govorilo da mi vidimo samo 'odraz' stvarnosti. Ne samu stvarnost. Glavna stvar koja ne valja kod odraza jeste to što nije stvaran, već je izokrenut. Pitam se." Na licu je imao čudnovat izraz. "Jednakost. Naučno načelo jednakosti. Svet i odraz, ovo drugo smatramo za prvo, iz nekog razloga... zato što nam nedostaje bilateralna jednakost."
<BR>&nbsp;&nbsp;&nbsp;&nbsp;&nbsp;"Dok fotografija može da nadoknadi odsustvo bilateralne jednakosti hemisfera; to nije predmet, ali nije ni izokrenut, tako da ta primedba fotografije čini ne slikama, već istinskim oblikom. Izokrenuta izokrenutost."
<BR>&nbsp;&nbsp;&nbsp;&nbsp;&nbsp;"Ali i fotografija može slučajno da se izokrene, ako je negativ preokrenut - naopako eksponiran; to obično možeš da raspoznaš jedino ako je nešto napisano. Ali ne kad je ljudsko lice u pitanju. Možeš da uzmeš dve kontakt-kopije nekog čoveka, jednu izokrenutu, jednu ne. Onaj ko ga nikad nije video ne bi mogao da pogodi koja je prava, ali bi mogao da vidi da su različite i da se ne poklapaju."
<BR>&nbsp;&nbsp;&nbsp;&nbsp;&nbsp;"Eto, Frede, da li ti ovo pokazuje koliko je složen problem formulisanja razlike između leve rukavice i..."
<BR>&nbsp;&nbsp;&nbsp;&nbsp;&nbsp;"Ispuniće se tada kao što je zapisano", reče neki glas. "Smrt biva progutana. U pobedi." Verovatno ga je samo Fred čuo. "Jer", reče glas, "čim se natpis ukaže unatraške, tada ćeš znati šta je opsena, a šta nije. Zabuna nestaje, a smrt, poslednji neprijatelj, supstanca Smrt, biva progutana ne dole u telo, već gore - u pobedu. Gledaj, reći ću ti sada svetu istinu: nećemo svi spavati u smrti."
<BR>&nbsp;&nbsp;&nbsp;&nbsp;&nbsp;Tajanstvenost, mislio je, objašnjenje, hoće da kaže. Neke tajne. Svete tajne. Mi nećemo umreti.
<BR>&nbsp;&nbsp;&nbsp;&nbsp;&nbsp;Odrazi nestaće
<BR>&nbsp;&nbsp;&nbsp;&nbsp;&nbsp;I to će se brzo zbiti.
<BR>&nbsp;&nbsp;&nbsp;&nbsp;&nbsp;Svi ćemo biti izmenjeni, a pod tim se podrazumeva da ćemo i biti vraćeni unazad, iznenada. Dok
<BR>&nbsp;&nbsp;&nbsp;&nbsp;&nbsp;trepneš okom!
<BR>&nbsp;&nbsp;&nbsp;&nbsp;&nbsp;Jer, razmišljao je on sumorno, gledajući kako policijski psiholozi pišu svoje zaključke i potpisuju ih, mi smo i sada okrenuti jebeno naopačke, pretpostavljam, svi odreda; svaki čovek i svaka prokleta stvar, i razdaljina, čak i vreme. Ali koliko je vremena potrebno, mislio je, kad se napravi kopija, kontakt-kopija, kad fotograf otkrije da je preokrenuo negativ, koliko je vremena potrebno da se ponovo preokrene? Da se okrene tako da bude kako treba?
<BR>&nbsp;&nbsp;&nbsp;&nbsp;&nbsp;Delić sekunde.
<BR>&nbsp;&nbsp;&nbsp;&nbsp;&nbsp;Shvatam, mislio je, šta znači onaj stih iz Biblije: Kroz zatamnjeno staklo. Ali moj opažajni sistem je načisto sjeban. Kao što oni kažu. Razumem, ali sam nemoćan da pomognem sebi.
<BR>&nbsp;&nbsp;&nbsp;&nbsp;&nbsp;Možda sam ja, mislio je, pošto vidim istovremeno na oba načina, ispravno i izokrenuto, prvi čovek u ljudskoj istoriji koji u isti mah ima preokrenutu i nepreokrenutu sliku, pa tako mogu da nazrem kako će izgledati kad bude ispravno. Mada imam i ono drugo, uobičajeno. A koje je koje?
<BR>&nbsp;&nbsp;&nbsp;&nbsp;&nbsp;Koje je izokrenuto, a koje ne?
<BR>&nbsp;&nbsp;&nbsp;&nbsp;&nbsp;Kad vidim fotografiju, a kad odraz?
<BR>&nbsp;&nbsp;&nbsp;&nbsp;&nbsp;I koliko će mi platiti bolovanje ili penziju ili invalidninu dok se budem sušio? - upitao se, već osećajući strah, duboku jezu i hladnoću svud oko sebe. Wie kalt ist es in diesem unterirdischen Gew¸lbe! Das ist naturlich, es ist ja tief. (Kako je hladno pod ovim podzemnim svodom! Prirodna stvar, duboko je.) I moram da se skinem s onog sranja. Gledao sam ljude kako prolaze kroz to. Isuse Hriste, pomisli on i zatvori oči.
<BR>&nbsp;&nbsp;&nbsp;&nbsp;&nbsp;"To možda zvuči kao metafizika", govorio je jedan od njih, "ali matematičari kažu da smo možda na pragu nove kosmologije toliko..."
<BR>&nbsp;&nbsp;&nbsp;&nbsp;&nbsp;Drugi uzbuđeno reče: "Beskonačnost vremena, koja se izražava kao večnost, kao krug! Kao kružni navoj na kaseti!"
<BR>
<BR>&nbsp;&nbsp;&nbsp;&nbsp;&nbsp;Ostalo mu je da ubije jedan sat pre nego što je trebalo da se vrati u Henkovu kancelariju, da sasluša i pregleda dokaze Džima Berisa.
<BR>&nbsp;&nbsp;&nbsp;&nbsp;&nbsp;Privlačila ga je kafeterija u zgradi, pa je odšetao donde, između ljudi u uniformama i onih u skrembl-odelima i onih u pantalonama i sa kravatama.
<BR>&nbsp;&nbsp;&nbsp;&nbsp;&nbsp;U međuvremenu, nalazi psihologa verovatno će biti odneti Henku. Biće tamo kad on stigne.
<BR>&nbsp;&nbsp;&nbsp;&nbsp;&nbsp;Ovo će mi dati vremena da razmislim, premišljao je ulazeći u kafeteriju i stajući u red. Vreme. Pretpostavimo, mislio je, da je vreme okruglo, kao Zemlja. Ploviš na zapad da bi dospeo do Indije. Smeju ti se, ali konačno, eno Indije ispred tebe, ne iza. U vremenu - možda Raspeće leži pred nama dok plovimo, misleći da je tamo iza, na istoku.
<BR>&nbsp;&nbsp;&nbsp;&nbsp;&nbsp;Ispred njega, sekretarica. Tesan plavi džemper, bez prslučeta, gotovo bez suknje. Bilo je prijatno odmeravati je; on je gledao i gledao, a ona ga najzad primeti i odmače se, noseći poslužavnik.
<BR>&nbsp;&nbsp;&nbsp;&nbsp;&nbsp;Prvi i drugi dolazak Hrista, isti događaj, mislio je; vreme kao kružni navoj na kaseti. Nikakvo čudo što su bili sigurni da će se to dogoditi, On će se vratiti.
<BR>&nbsp;&nbsp;&nbsp;&nbsp;&nbsp;Posmatrao je sekretaričinu stražnjicu, ali onda shvati da ona nikako ne može da ga primeti, jer u svom odelu on nema ni lice ni dupe. Ali oseća da je merkam, zaključi. Svaka ženska s takvim nogama stalno bi to osećala, kod svakog muškarca.
<BR>&nbsp;&nbsp;&nbsp;&nbsp;&nbsp;Znaš, u ovom skrembl-odelu bih mogao da je zveknem u glavu i da je tucam doveka i ko bi to znao? Kako bi mogla da me prepozna?
<BR>&nbsp;&nbsp;&nbsp;&nbsp;&nbsp;Zločini koje bi čovek mogao da počini u ovim odelima, razmišljao je. Kao i sitniji tripovi, bez stvarnog zločina, koje nikad nisi uradio; oduvek si želeo, ali nikad nisi uradio.
<BR>&nbsp;&nbsp;&nbsp;&nbsp;&nbsp;"Gospođice", reče on devojci u tesnom, plavom džemperu, "stvarno imate lepe noge. Ali pretpostavljam da ste toga svesni, inače ne biste nosili takvu mikro suknju."
<BR>&nbsp;&nbsp;&nbsp;&nbsp;&nbsp;Devojka se zagrcnu, "Ah", reče. "Oh, sad znam ko si ti."
<BR>&nbsp;&nbsp;&nbsp;&nbsp;&nbsp;"Znate?" upita on, iznenađen.
<BR>&nbsp;&nbsp;&nbsp;&nbsp;&nbsp;"Pit Vikam", reče devojka.
<BR>&nbsp;&nbsp;&nbsp;&nbsp;&nbsp;"Šta?" upita on.
<BR>&nbsp;&nbsp;&nbsp;&nbsp;&nbsp;"Zar ti nisi Pit Vikam? Ti uvek sediš preko puta mene - zar ne, Pite?"
<BR>&nbsp;&nbsp;&nbsp;&nbsp;&nbsp;"Jesam li ja momak", reče on, "koji stalno sedi tamo i gleda tvoje noge i mnogo blebeće, znaš o čemu?"
<BR>&nbsp;&nbsp;&nbsp;&nbsp;&nbsp;Ona klimnu glavom.
<BR>&nbsp;&nbsp;&nbsp;&nbsp;&nbsp;"Imam li izgleda?" upita on.
<BR>&nbsp;&nbsp;&nbsp;&nbsp;&nbsp;"Pa, zavisi."
<BR>&nbsp;&nbsp;&nbsp;&nbsp;&nbsp;"Mogu li neki put da te izvedem na večeru?"
<BR>&nbsp;&nbsp;&nbsp;&nbsp;&nbsp;"Pretpostavljam."
<BR>&nbsp;&nbsp;&nbsp;&nbsp;&nbsp;"Mogu li da dobijem tvoj broj telefona? Da te pozovem?"
<BR>&nbsp;&nbsp;&nbsp;&nbsp;&nbsp;Devojka promrmlja: "Daj ti meni svoj."
<BR>&nbsp;&nbsp;&nbsp;&nbsp;&nbsp;"Daću ti ga", reče on, "ako sad sedneš sa mnom i pojedeš to što si naručila sa mnom, dok ja jedem sendvič i pijem kafu."
<BR>&nbsp;&nbsp;&nbsp;&nbsp;&nbsp;"Ne, imam prijateljicu tamo - čeka me."
<BR>&nbsp;&nbsp;&nbsp;&nbsp;&nbsp;"Mogao bih svejedno da sednem sa tobom, sa obema."
<BR>&nbsp;&nbsp;&nbsp;&nbsp;&nbsp;"Pričaćemo o nečem ličnom."
<BR>&nbsp;&nbsp;&nbsp;&nbsp;&nbsp;"U redu", reče on.
<BR>&nbsp;&nbsp;&nbsp;&nbsp;&nbsp;"Pa, videćemo se, Pite." Ona se udalji duž reda, sa poslužavnikom, priborom i salvetom.
<BR>&nbsp;&nbsp;&nbsp;&nbsp;&nbsp;On dobi svoju kafu i sendvič, pronađe prazan sto i sede sam, drobeći komadiće sendviča u kafu i zureći odozgo u nju.
<BR>&nbsp;&nbsp;&nbsp;&nbsp;&nbsp;Jebi ga, skinuće me sa Arktora, zaključio je. Biću u Sijanonu ili Novoj Stazi ili nekom takvom mestu, skidajući se s droge, a oni će postaviti nekog drugog da ga nadzire i procenjuje. Nekog dupeglavca koji nema pojma o Arktoru - moraće da počnu sasvim iz početka.
<BR>&nbsp;&nbsp;&nbsp;&nbsp;&nbsp;Bar mogu da mi dozvole da procenim Berisove dokaze, mislio je. Da me ne stave na privremenu suspenziju dok ne pregledamo taj materijal, kakav god bio.
<BR>&nbsp;&nbsp;&nbsp;&nbsp;&nbsp;Kad bih je tucao, a ona ostala trudna, razmišljao je, bebe - bez lica. Samo nejasan obris. On se strese.
<BR>&nbsp;&nbsp;&nbsp;&nbsp;&nbsp;Znam da moram biti skinut. Ali zašto je neophodno da to bude smesta? Kad bih mogao da obavim još nekoliko stvari... da obradim Berisove informacije, učestvujem u odluci. Ili makar da sedim tamo i da vidim šta on to ima. Da za svoju dušu konačno saznam šta to Arktor sprema. Sprema li nešto? Ili ne? Duguju mi toliko, da mi dopuste da ostanem dovoljno dugo kako bih saznao.
<BR>&nbsp;&nbsp;&nbsp;&nbsp;&nbsp;Kad bih samo mogao da slušam i gledam, ništa da ne govorim.
<BR>&nbsp;&nbsp;&nbsp;&nbsp;&nbsp;On je sedeo i sedeo, a kasnije opazi devojku u tesnom, plavom džemperu i njenu prijateljicu, koja je imala kratku, crnu kosu, kako ustaju od stola i spremaju se da krenu. Prijateljica, koja nije bila naročito zgodna, oklevala je, a zatim prišla Fredu, pognutom nad kafom i parčićima sendviča.
<BR>&nbsp;&nbsp;&nbsp;&nbsp;&nbsp;"Pite?" upita devojka s kratkom kosom.
<BR>&nbsp;&nbsp;&nbsp;&nbsp;&nbsp;On podiže pogled.
<BR>&nbsp;&nbsp;&nbsp;&nbsp;&nbsp;"Hm, Pite", nervozno reče ona. "Imam samo trenutak. Hm, Elen je htela to da ti kaže, ali je uzentovala. Pite, ona bi odavno izišla s tobom, čak i pre mesec dana, još u martu. Kad bi..."
<BR>&nbsp;&nbsp;&nbsp;&nbsp;&nbsp;"Kad bi šta?" upita on.
<BR>&nbsp;&nbsp;&nbsp;&nbsp;&nbsp;"Pa, htela je da ti kažem da ona već neko vreme želi da ti objasni činjenicu da bi mnogo bolje prolazio kad bi koristio, recimo, Odol."
<BR>&nbsp;&nbsp;&nbsp;&nbsp;&nbsp;"Voleo bih da sam to znao", reče on, bez oduševljenja.
<BR>&nbsp;&nbsp;&nbsp;&nbsp;&nbsp;"U redu, Pite", reče devojka, kojoj je sad laknulo, i okrete se da pođe. "Videćemo se kasnije." Ona požuri, smeškajući se.
<BR>&nbsp;&nbsp;&nbsp;&nbsp;&nbsp;Siroti, jebeni Pit, mislio je. Je li ovo bilo stvarno? Ili samo sumanuto spuštanje Pitu, od strane zlobnih glavonja koji su to skuvali, videvši ga - mene - kako sedi sam. Samo gadna sitna fora da... Ah, do đavola s tim, pomisli on.
<BR>&nbsp;&nbsp;&nbsp;&nbsp;&nbsp;Ili bi moglo biti istina, zaključi dok je brisao usta, gužvao salvetu i s mukom ustajao. Pitam se da li je svetom Pavlu smrdelo iz usta. On odšeta iz kafeterije, ponovo zavukavši ruke duboko u džepove. Možda je zato Pavle stalno bio u zatvoru tokom drugog dela svog života. Ćorkirali su ga zbog toga.
<BR>&nbsp;&nbsp;&nbsp;&nbsp;&nbsp;Takvi tripovi koji ti zajebu mozak uvek ti se nameste u ovakvim trenucima, mislio je odlazeći iz kafeterije. Sručila mi je to povrh svih ostalih današnjih muka - najveću iz složene mudrosti doba psihološko-testirajućeg činodejstvovanja. To, a onda ovo. Sranje, pomisli on. Sad se osećao još gore nego pre; jedva je hodao, jedva razmišljao; u glavi mu je zujalo od zbunjenosti. Zbunjenosti i očajanja. U svakom slučaju, mislio je, Odol ništa ne valja; Lavoris je bolji. Osim što, kad ga ispljuneš, izgleda kao da pljuješ krv. Možda Mikrin, pomisli. To bi moglo biti najbolje.
<BR>&nbsp;&nbsp;&nbsp;&nbsp;&nbsp;Ako u ovoj zgradi postoji parfimerija, mislio je, mogao bih da kupim jednu bocu i upotrebim je pre nego što odem gore da se suočim sa Henkom. Na taj način - možda ću se osećati sigurniji. Možda ću imati više izgleda.
<BR>&nbsp;&nbsp;&nbsp;&nbsp;&nbsp;Dobro bi mi došlo, razmišljao je, ma šta što može da pomogne, bilo šta. Ma kakav nagoveštaj, kao od one devojke, ma kakav predlog. Osećao se snuždeno i uplašeno. Sranje, mislio je, šta da radim?
<BR>&nbsp;&nbsp;&nbsp;&nbsp;&nbsp;Ako se sa svega skinem, mislio je, više nikad neću videti nikog od njih, nikog od svojih prijatelja, ljudi koje sam posmatrao i poznavao. Biću izvan toga; biću možda penzionisan do kraja života - u svakom slučaju, poslednji put vidim Arktora, Lakmena, Džerija Fejbina, Čarlsa Freka i, pre svih, Donu Hotorn. Više nikad neću videti nikog od svojih prijatelja, dok je sveta i veka. Svršeno je.
<BR>&nbsp;&nbsp;&nbsp;&nbsp;&nbsp;Dona. On se seti pesme koju je pre mnogo godina pevao njegov deda-ujak, na nemačkom. "Ich seh', wie ein Engel im rosigen Duft / Sich tr¸stend zur Seite mir stellet", što je prema objašnjenju njegovog deda-ujaka značilo 'Vidim kako, poput anđela odevena, stoji kraj mene da mi utehu pruži', žena koju je voleo, žena koja ga je spasla (u pesmi). U pesmi, ne u stvarnom životu. Njegov deda-ujak je umro, a on već odavno nije čuo te reči. Svog deda-ujaka, Nemca po rođenju, kako peva u kući, ili naglas čita.
<BR>
<BR>&nbsp;&nbsp;&nbsp;&nbsp;&nbsp;Gott! Welch Dunkel hier! O grauenvolle Stille!
<BR>&nbsp;&nbsp;&nbsp;&nbsp;&nbsp;Od' ist es um mich her. Nichts lebet auszer mir...
<BR>
<BR>&nbsp;&nbsp;&nbsp;&nbsp;&nbsp;(Bože, kako je mračno ovde, i potpuno tiho.
<BR>&nbsp;&nbsp;&nbsp;&nbsp;&nbsp;Ništa osim mene ne živi u toj praznini...)
<BR>
<BR>&nbsp;&nbsp;&nbsp;&nbsp;&nbsp;Čak i ako mi mozak nije sasvim uništen, zaključi on, dok se ja budem vratio na dužnost, neko drugi će biti raspoređen na njihov slučaj. Ili će biti mrtvi ili u ćuzi ili u saveznim klinikama ili naprosto raštrkani, raštrkani, raštrkani. Rastočeni i uništeni, kao i ja, nesposobni da shvate šta se u koju materinu dešava. Stvar je došla do kraja, u svakom slučaju, za mene. Ja sam, i ne znajući, rekao do viđenja.
<BR>&nbsp;&nbsp;&nbsp;&nbsp;&nbsp;Sve što mogu ponekad da uradim, mislio je, jeste da premotam holo-trake, da se prisetim.
<BR>&nbsp;&nbsp;&nbsp;&nbsp;&nbsp;"Treba da odem u siguran stan..." On pogleda unaokolo i ućuta. Treba da odem u siguran stan i da ih maznem odmah, mislio je. Dok sam u prilici. Kasnije one mogu biti izbrisane, a potom ja neću imati pristupa. Jebeš odeljenje, mislio je; mogu da mi odbiju od zaostale plate. Prema svim etičkim obzirima, te trake na kojima je ta kuća i ljudi u njoj, pripadaju meni.
<BR>&nbsp;&nbsp;&nbsp;&nbsp;&nbsp;A sad su te trake sve što mi je ostalo od svega ovoga; to je sve što mogu da ponesem sa sobom.
<BR>&nbsp;&nbsp;&nbsp;&nbsp;&nbsp;Ali, pomisli on namah, da bih pregledao trake potreban mi je čitav rezolucioni sistem za holo prenos snimaka, koji se nalazi u sigurnom stanu. Treba da ga razmontiram i iznesem odande deo po deo. Skeneri i uređaji za snimanje mi neće trebati; samo prenos, komponente za premotavanje, a naročito oprema za projekcione kocke. Mogu to da uradim malo-po malo; imam ključ od stana. Oni će zahtevati da im vratim ključ, ali ja mogu ovde da napravim duplikat pre nego što ga budem predao; to je obična Šlag brava. Onda mogu to da uradim! Oseti se bolje shvativši to; oseti da je gnevan, moralan i pomalo ljut. Na sve. Oseti zadovoljstvo pri pomisli kako će sve dovesti u red.
<BR>&nbsp;&nbsp;&nbsp;&nbsp;&nbsp;S druge strane, mislio je, ako maznem skenere i glave za snimanje i tome slično, mogao bih da nastavim nadgledanje. Na svoju ruku. Da održavam prismotru, kako sam dosad činio. Bar za neko vreme. Ali, hoću reći, sve u životu je kratkotrajno - kao što ovo potvrđuje.
<BR>&nbsp;&nbsp;&nbsp;&nbsp;&nbsp;Prismotra, mislio je, u osnovi treba da se održava. I, ukoliko je moguće, da ja budem taj. Ja bi trebalo uvek da posmatram, da posmatram i donosim zaključke, čak i ako nikad ne učinim ništa povodom onog što vidim; čak i ako samo sedim i ćutke posmatram, neopažen: to je važno, da ja kao posmatrač svega što se dešava budem na svom mestu.
<BR>&nbsp;&nbsp;&nbsp;&nbsp;&nbsp;Ne zarad njih. Zbog sebe.
<BR>&nbsp;&nbsp;&nbsp;&nbsp;&nbsp;Da, ispravi se on, i zbog njih. U slučaju da se nešto dogodi, kao ono kad se Lakmen gušio. Ako neko gleda - ako ja gledam - mogu to da primetim i pozovem pomoć. Da telefoniram. Da im smesta dovedem pomoć, onakvu kakva je potrebna.
<BR>&nbsp;&nbsp;&nbsp;&nbsp;&nbsp;U protivnom, mislio je, oni bi mogli umreti, a da niko i ne zna. Niti da zna niti da ga boli levo jaje.
<BR>&nbsp;&nbsp;&nbsp;&nbsp;&nbsp;U takvim čemernim malim životima, neko mora da se umeša. Ili da bar zabeleži njihove žalosne dolaske i odlaske. Da zabeleži i, ako je moguće, trajno snimi, tako da budu zapamćeni. Za neke bolje dane, kasnije, kad će ljudi razumeti.
<BR>
<BR>&nbsp;&nbsp;&nbsp;&nbsp;&nbsp;U Henkovoj kancelariji, on je sedeo sa Henkom, jednim uniformisanim policajcem i doušnikom Džimom Berisom koji se znojio i smeškao, dok se jedna od Berisovih kaseta vrtela na stolu ispred njih. Pored nje, druga kaseta je snimala sve što je prva reprodukovala, za trajnu kopiju.
<BR>&nbsp;&nbsp;&nbsp;&nbsp;&nbsp;"...O, ćao. Slušaj, ne mogu da pričam."
<BR>&nbsp;&nbsp;&nbsp;&nbsp;&nbsp;"Kad, onda?"
<BR>&nbsp;&nbsp;&nbsp;&nbsp;&nbsp;"Zvaću te."
<BR>&nbsp;&nbsp;&nbsp;&nbsp;&nbsp;"Ovo ne može da čeka."
<BR>&nbsp;&nbsp;&nbsp;&nbsp;&nbsp;"Pa, šta je?"
<BR>&nbsp;&nbsp;&nbsp;&nbsp;&nbsp;"Nameravali smo da..."
<BR>&nbsp;&nbsp;&nbsp;&nbsp;&nbsp;Henk pruži ruku, davši znak Berisu da zaustavi traku. "Da li biste nam identifikovali ove glasove, gospodine Berise?" upita Henk.
<BR>&nbsp;&nbsp;&nbsp;&nbsp;&nbsp;"Da", složi se Beris revnosno. "Ženski glas je Dona Hotorn, muški je Robert Arktor."
<BR>&nbsp;&nbsp;&nbsp;&nbsp;&nbsp;"U redu", reče Henk klimnuvši glavom, a zatim pogledavši Freda. Imao je pred sobom Fredov lekarski nalaz i povremeno bacao pogled na njega. "Produžite sa trakom."
<BR>&nbsp;&nbsp;&nbsp;&nbsp;&nbsp;"...pola južne Kalifornije sutra uveče", nastavio je muški glas, koga je doušnik identifikovao kao glas Boba Arktora. "Skladište oružja avijacije u Vandenbergu AFB biće na meti zbog automatskog i poluautomatskog oružja..."
<BR>&nbsp;&nbsp;&nbsp;&nbsp;&nbsp;Henk je prestao da čita lekarski izveštaj i slušao je, nagnuvši glavu, zamagljenu skrembl-odelom.
<BR>&nbsp;&nbsp;&nbsp;&nbsp;&nbsp;Beris se osmehnu, najpre za sebe, a zatim svima u sobi; prsti su mu se poigravali spajalicama uzetim sa stola, poigravali i poigravali, kao da pletu metalnu žičanu mrežu, pletući, poigravajući se, znojeći se i pletući.
<BR>&nbsp;&nbsp;&nbsp;&nbsp;&nbsp;Žena, identifikovana kao Dona Hotorn, reče: "Šta je s onom dezorijentišućom drogom koju su motoristi drpili za nas? Kad ćemo to đubre da odnesemo da se..."
<BR>&nbsp;&nbsp;&nbsp;&nbsp;&nbsp;"Organizaciji najpre treba oružje", objasni muški glas. "To je korak B."
<BR>&nbsp;&nbsp;&nbsp;&nbsp;&nbsp;"Važi, ali sad moram da idem; imam mušteriju."
<BR>&nbsp;&nbsp;&nbsp;&nbsp;&nbsp;Klik. Klik.
<BR>&nbsp;&nbsp;&nbsp;&nbsp;&nbsp;Okrenuvši se u stolici, Beris glasno reče: "Mogu da vam kažem koja je to banda motorista. Ona se pominje na jednoj drugoj..."
<BR>&nbsp;&nbsp;&nbsp;&nbsp;&nbsp;"Imate još ovakvog materijala?" upita Henk. "Da se popuni pozadina? Ili je ova traka uglavnom to?"
<BR>&nbsp;&nbsp;&nbsp;&nbsp;&nbsp;"Još mnogo više."
<BR>&nbsp;&nbsp;&nbsp;&nbsp;&nbsp;"Ali u pitanju je ista stvar."
<BR>&nbsp;&nbsp;&nbsp;&nbsp;&nbsp;"Odnosi se, da, na istu zavereničku organizaciju i njene planove, da. Na ovu konkretnu zaveru."
<BR>&nbsp;&nbsp;&nbsp;&nbsp;&nbsp;"Ko su ti ljudi?" upita Henk. "Kakva organizacija?"
<BR>&nbsp;&nbsp;&nbsp;&nbsp;&nbsp;"Oni su širom sveta..."
<BR>&nbsp;&nbsp;&nbsp;&nbsp;&nbsp;"Njihova imena. Vi nagađate."
<BR>&nbsp;&nbsp;&nbsp;&nbsp;&nbsp;"Robert Arktor, Dona Hotorn, prvenstveno. Ovde imam i šifrovane beleške..." Beris nespretno izvuče poluraspadnutu svesku, umalo je ne ispustivši dok je pokušavao da je otvori.
<BR>&nbsp;&nbsp;&nbsp;&nbsp;&nbsp;Henk reče: "Zapleniću vam sve ovo ovde, gospodine Berise, trake i sve što imate. One su privremeno naše vlasništvo. Sami ćemo ih pregledati."
<BR>&nbsp;&nbsp;&nbsp;&nbsp;&nbsp;"Moj rukopis i šifrovani materijal koji ja..."
<BR>&nbsp;&nbsp;&nbsp;&nbsp;&nbsp;"Bićete pri ruci da nam to objasnite kad stignemo dotle ili kad budemo želeli da nam se nešto objasni." Henk mahnu uniformisanom policajcu, ne Berisu, da zaustavi kasetu. Beris pruži ruku ka njoj. Policajac ga smesta zaustavi i odgurnu. Beris, trepćući, pogleda unaokolo, i dalje s ukočenim osmehom na licu. "Gospodine Berise", reče Henk, "vi nećete biti pušteni, dok ne proučimo ovaj materijal. Optužujemo vas, kao formalnost da biste nam ostali na usluzi, za svesno davanje lažnih podataka vlastima. To je, naravno, samo izgovor, radi vaše lične bezbednosti, i svi mi to shvatamo, ali će svejedno biti podignuta zvanična optužnica. Ona će biti prosleđena javnom tužiocu, ali sa oznakom da bude zadržana. Da li vas to zadovoljava?" On nije sačekao odgovor; umesto toga, dao je znak uniformisanom policajcu da izvede Berisa, ostavivši na stolu dokazni materijal i sranje i šta sve ne.
<BR>&nbsp;&nbsp;&nbsp;&nbsp;&nbsp;Policajac izvede Berisa, koji se smeškao. Henk i Fred sedoše jedan naspram drugog za neuredan sto. Henk ne reče ništa; čitao je nalaz psihologa.
<BR>&nbsp;&nbsp;&nbsp;&nbsp;&nbsp;Posle nekog vremena, on podiže slušalicu i okrete broj u zgradi. "Imam ovde neki neobrađen materijal - hoću da ga pregledate i ustanovite šta je od svega toga lažno. Obavestite me o tome, a ja ću vam onda reći šta dalje da radite s tim. Ima oko šest kila; trebaće vam jedna kartonska kutija, veličine tri. U redu, hvala." On spusti slušalicu. "Elektronska i šifrantska laboratorija", reče on Fredu i nastavi da čita.
<BR>&nbsp;&nbsp;&nbsp;&nbsp;&nbsp;Pojaviše se dva dobro naoružana, uniformisana, laboratorijska tehničara, noseći sa sobom čelični sanduk sa bravom.
<BR>&nbsp;&nbsp;&nbsp;&nbsp;&nbsp;"Samo smo ovo uspeli da nađemo", izvini se jedan od njih, dok su pažljivo punili sanduk stvarima sa stola.
<BR>&nbsp;&nbsp;&nbsp;&nbsp;&nbsp;"Ko je dole?"
<BR>&nbsp;&nbsp;&nbsp;&nbsp;&nbsp;"Herli."
<BR>&nbsp;&nbsp;&nbsp;&nbsp;&nbsp;"Neka Herli sigurno pregleda ovo u toku današnjeg dana i neka mi se javi kad bude ustanovio stepen krivotvorenosti. To mora biti danas; tako mu kažite."
<BR>&nbsp;&nbsp;&nbsp;&nbsp;&nbsp;Laboratorijski tehničari zaključaše metalni sanduk i odvukoše ga iz kancelarije.
<BR>&nbsp;&nbsp;&nbsp;&nbsp;&nbsp;Bacivši na sto izveštaj o medicinskim nalazima, Henk se zavali u stolici i reče: "Šta ti... U redu, kakva je dosad tvoja reakcija na Berisove dokaze?"
<BR>&nbsp;&nbsp;&nbsp;&nbsp;&nbsp;Fred reče: "To što imaš tu, to je moj medicinski nalaz, zar ne?" On pruži ruku da ga uzme, zatim se predomisli. "Mislim da ono što nam je pustio, ono malo što je pustio, meni zvuči istinski."
<BR>&nbsp;&nbsp;&nbsp;&nbsp;&nbsp;"To je lažnjak", reče Henk. "Bezvredno."
<BR>&nbsp;&nbsp;&nbsp;&nbsp;&nbsp;"Možda si u pravu", reče Fred, "ali ja se ne slažem."
<BR>&nbsp;&nbsp;&nbsp;&nbsp;&nbsp;"Skladište oružja u Vandenbergu, o kome govore, verovatno je arsenal OSI." Henk pođe rukom prema telefonu. Za sebe, naglas, reče: "Da vidimo - ko je tip iz OSI-ja s kojim sam onda razgovarao... bio je ovde u sredu, s nekim slikama..." Henk odmahnu glavom i odmače se od telefona da bi pogledao Freda u oči. "Sačekaću. To može da čeka do preliminarnog izveštaja o stepenu krivotvorenosti. Frede?"
<BR>&nbsp;&nbsp;&nbsp;&nbsp;&nbsp;"Šta moj medicinski..."
<BR>&nbsp;&nbsp;&nbsp;&nbsp;&nbsp;"Kažu da si načisto pošandrcao."
<BR>&nbsp;&nbsp;&nbsp;&nbsp;&nbsp;Fred (što je bolje mogao) sleže ramenima. "Načisto?"
<BR>&nbsp;&nbsp;&nbsp;&nbsp;&nbsp;Wie kalt ist es in diesem unterirdischen Gew¸lbe!
<BR>&nbsp;&nbsp;&nbsp;&nbsp;&nbsp;(Kako je hladno pod ovim podzemnim svodom!)
<BR>&nbsp;&nbsp;&nbsp;&nbsp;&nbsp;"Verovatno dve moždane ćelije još rade. Ali to je, otprilike, sve. Uglavnom kratki spojevi i varnice."
<BR>&nbsp;&nbsp;&nbsp;&nbsp;&nbsp;Das ist naturlich, es ist ja tief.
<BR>&nbsp;&nbsp;&nbsp;&nbsp;&nbsp;(Prirodna stvar, duboko je.)
<BR>&nbsp;&nbsp;&nbsp;&nbsp;&nbsp;"Dve, kažeš", reče Fred. "Od koliko?"
<BR>&nbsp;&nbsp;&nbsp;&nbsp;&nbsp;"Ne znam. Mozak ima mnogo ćelija, koliko znam - bilione."
<BR>&nbsp;&nbsp;&nbsp;&nbsp;&nbsp;"Više mogućih veza ima između njih", reče Fred, "nego što ima zvezda u svemiru."
<BR>&nbsp;&nbsp;&nbsp;&nbsp;&nbsp;"Ako je tako, prosek ti sad nije bogzna kakav. Dve ćelije od - možda šezdeset pet biliona?"
<BR>&nbsp;&nbsp;&nbsp;&nbsp;&nbsp;"Pre će biti od šezdeset pet biliona biliona", reče Fred.
<BR>&nbsp;&nbsp;&nbsp;&nbsp;&nbsp;"To je gore od nekadašnjih Filadelfija Filisa pod Konijem Makom. Oni su sezonu završavali s procentom..."
<BR>&nbsp;&nbsp;&nbsp;&nbsp;&nbsp;"Šta dobijam", reče Fred, "ako kažem da se to desilo na dužnosti?"
<BR>&nbsp;&nbsp;&nbsp;&nbsp;&nbsp;"Dobijaš da sediš u čekaonici i besplatno čitaš mnoštvo Seterdej Ivning Postova i Kosmopolitena."
<BR>&nbsp;&nbsp;&nbsp;&nbsp;&nbsp;"Gde to?"
<BR>&nbsp;&nbsp;&nbsp;&nbsp;&nbsp;"Gde bi ti voleo?"
<BR>&nbsp;&nbsp;&nbsp;&nbsp;&nbsp;Fred reče: "Pusti me da razmislim."
<BR>&nbsp;&nbsp;&nbsp;&nbsp;&nbsp;"Kazaću ti šta bih ja uradio", reče Henk. "Ja ne bih otišao u saveznu kliniku; nabavio bih šest boca dobrog burbona, I. V. Harper, i otišao u brda, na planinu San Bernardino blizu nekog od onih jezera, sam, i jednostavno ostao tamo sam samcit dok ne bude gotovo. Gde niko ne može da me nađe."
<BR>&nbsp;&nbsp;&nbsp;&nbsp;&nbsp;"Ali možda nikad ne bude gotovo", reče Fred.
<BR>&nbsp;&nbsp;&nbsp;&nbsp;&nbsp;"Onda se nikad nemoj vratiti. Znaš li nekog ko ima kućicu tamo?"
<BR>&nbsp;&nbsp;&nbsp;&nbsp;&nbsp;"Ne", reče Fred.
<BR>&nbsp;&nbsp;&nbsp;&nbsp;&nbsp;"Možeš li da voziš bez problema?"
<BR>&nbsp;&nbsp;&nbsp;&nbsp;&nbsp;"Moja..." Oklevao je, a neka snaga kao iz sna preli se preko njega, opuštajući ga i umirujući. Svi prostorni odnosi u sobi se pomeriše; ta promena je uticala i na njegovu svest o vremenu. "Ona su na..." On zevnu.
<BR>&nbsp;&nbsp;&nbsp;&nbsp;&nbsp;"Ne sećaš se."
<BR>&nbsp;&nbsp;&nbsp;&nbsp;&nbsp;"Sećam se da nisu u voznom stanju."
<BR>&nbsp;&nbsp;&nbsp;&nbsp;&nbsp;"Možemo nekom reći da te odveze gore. To bi, uostalom, bilo sigurnije."
<BR>&nbsp;&nbsp;&nbsp;&nbsp;&nbsp;Gde da me odveze? - pitao se. Kuda to gore? Putevima, stazama, prolazima, tumarajući i hodajući kroz želatin poput mačora na uzici koji samo želi da se vrati u kuću ili da se oslobodi.
<BR>&nbsp;&nbsp;&nbsp;&nbsp;&nbsp;Mislio je, Ein Engel, der Gattin, so gleich, der fuhrt mich zur Freiheit ins himmlische Reich (Anđeo, supruga, u isti mah, koja me vodi do slobode u nebeski dah). "Naravno", reče on i osmehnu se. Olakšanje. Vuče napred, opirući se povocu, pokušavajući i upinjući se da se oslobodi, a potom legne. "Šta sad misliš o meni", reče, "sad kad sam se ovako pokazao - rastočenog mozga, u svakom slučaju, privremeno. Možda trajno."
<BR>&nbsp;&nbsp;&nbsp;&nbsp;&nbsp;Henk reče: "Mislim da si ti veoma dobar čovek."
<BR>&nbsp;&nbsp;&nbsp;&nbsp;&nbsp;"Hvala", reče Fred.
<BR>&nbsp;&nbsp;&nbsp;&nbsp;&nbsp;"Ponesi pištolj sa sobom."
<BR>&nbsp;&nbsp;&nbsp;&nbsp;&nbsp;"Šta?" upita on.
<BR>&nbsp;&nbsp;&nbsp;&nbsp;&nbsp;"Kad budeš otišao na planinu San Bernardino sa bocama I. V. Harpera. Ponesi pištolj."
<BR>&nbsp;&nbsp;&nbsp;&nbsp;&nbsp;"Misliš za slučaj da se ne izvučem?"
<BR>&nbsp;&nbsp;&nbsp;&nbsp;&nbsp;Henk reče: "Bilo kako bilo. Skinuti se sa količine na kojoj kažu da si... Neka ti bude pri ruci."
<BR>&nbsp;&nbsp;&nbsp;&nbsp;&nbsp;"Važi."
<BR>&nbsp;&nbsp;&nbsp;&nbsp;&nbsp;"Kad se vratiš", reče Henk, "pozovi me. Obavesti me."
<BR>&nbsp;&nbsp;&nbsp;&nbsp;&nbsp;"Do đavola, neću imati odelo."
<BR>&nbsp;&nbsp;&nbsp;&nbsp;&nbsp;"U svakom slučaju me pozovi. Sa odelom ili bez njega."
<BR>&nbsp;&nbsp;&nbsp;&nbsp;&nbsp;On ponovo reče: "Važi." Očigledno to nije bilo važno. Očigledno je bilo svršeno.
<BR>&nbsp;&nbsp;&nbsp;&nbsp;&nbsp;"Kad budeš išao da podigneš sledeću platu, iznos će biti drugačiji. Pozamašna izmena, samo ovog puta."
<BR>&nbsp;&nbsp;&nbsp;&nbsp;&nbsp;Fred reče: "Dobiću nekakav dodatak za ovo, za to što mi se dogodilo?"
<BR>&nbsp;&nbsp;&nbsp;&nbsp;&nbsp;"Ne. Pročitaj krivični zakon. Policajac koji svojevoljno postane zavisnik, a to ne prijavi odmah, podleže prekršajnoj tužbi - novčanoj kazni od tri hiljade dolara i/ili šest meseci. Ti ćeš verovatno biti samo novčano kažnjen."
<BR>&nbsp;&nbsp;&nbsp;&nbsp;&nbsp;"Svojevoljno?" upita on u čudu.
<BR>&nbsp;&nbsp;&nbsp;&nbsp;&nbsp;"Niko ti nije uperio pištolj u glavu i narokao te. Niko ti ništa nije sipao u piće. Ti si svesno i svojevoljno uzimao drogu koja stvara zavisnost, uništava mozak i dezorijentiše."
<BR>&nbsp;&nbsp;&nbsp;&nbsp;&nbsp;"Morao sam!"
<BR>&nbsp;&nbsp;&nbsp;&nbsp;&nbsp;Henk reče: "Mogao si da se pretvaraš. Većina policajaca uspeva da se izbori s tim. A sudeći po količini koju kažu da si uzimao, morao si biti..."
<BR>&nbsp;&nbsp;&nbsp;&nbsp;&nbsp;"Ponašaš se prema meni kao prema lopovu. Ja nisam lopov."
<BR>&nbsp;&nbsp;&nbsp;&nbsp;&nbsp;Uzevši beležnicu i olovku, Henk stade da računa. "Na koliko si sada, što se plate tiče? Mogu odmah da izračunam ako..."
<BR>&nbsp;&nbsp;&nbsp;&nbsp;&nbsp;"Mogu li kasnije da platim kaznu? Možda u više mesečnih rata tokom dve godine?"
<BR>&nbsp;&nbsp;&nbsp;&nbsp;&nbsp;Henk reče: "Ma daj, Frede."
<BR>&nbsp;&nbsp;&nbsp;&nbsp;&nbsp;"U redu", reče on.
<BR>&nbsp;&nbsp;&nbsp;&nbsp;&nbsp;"Koliko na sat?"
<BR>&nbsp;&nbsp;&nbsp;&nbsp;&nbsp;Nije mogao da se seti.
<BR>&nbsp;&nbsp;&nbsp;&nbsp;&nbsp;"Dobro, onda, koliko odrađenih sati?"
<BR>&nbsp;&nbsp;&nbsp;&nbsp;&nbsp;Ni toga.
<BR>&nbsp;&nbsp;&nbsp;&nbsp;&nbsp;Henk baci beležnicu na sto. "Hoćeš cigaretu?" On ponudi Fredu svoju paklicu.
<BR>&nbsp;&nbsp;&nbsp;&nbsp;&nbsp;"I sa toga se skidam", reče Fred. "Sa svega. Uključujući kikiriki i..." Nije mogao da misli. Njih dvojica su sedela, obojica u skrembl-odelima, obojica ćutke.
<BR>&nbsp;&nbsp;&nbsp;&nbsp;&nbsp;"Kao što pričam svojoj deci", poče Henk.
<BR>&nbsp;&nbsp;&nbsp;&nbsp;&nbsp;"Ja imam dvoje dece", reče Fred. "Dve devojčice."
<BR>&nbsp;&nbsp;&nbsp;&nbsp;&nbsp;"Ne verujem da imaš; ne bi trebalo."
<BR>&nbsp;&nbsp;&nbsp;&nbsp;&nbsp;"Možda nemam." Upustio se u pokušaj da izračuna kad će početi apstinentska kriza, a onda se upustio u pokušaj da izračuna koliko je tableta supstance S sakrio ovde i onde. I koliko će novca imati, kad bude primio platu, da uradi šemu.
<BR>&nbsp;&nbsp;&nbsp;&nbsp;&nbsp;"Možda bi hteo da nastavim da izračunavam od čega će se sastojati iznos tvoje plate", reče Henk.
<BR>&nbsp;&nbsp;&nbsp;&nbsp;&nbsp;"Važi", reče on i žustro klimnu glavom. "Uradi to." Sedeo je, napeto čekajući, lupkajući prstima po stolu, kao Beris.
<BR>&nbsp;&nbsp;&nbsp;&nbsp;&nbsp;"Koliko na sat?" ponovi Henk, a odmah zatim pođe rukom ka telefonu. "Pozvaću računovodstvo."
<BR>&nbsp;&nbsp;&nbsp;&nbsp;&nbsp;Fred ne reče ništa. Zureći dole preda se, on je čekao. Mislio je: Možda Dona može da mi pomogne. Dona, mislio je, pomozi mi sad, molim te.
<BR>&nbsp;&nbsp;&nbsp;&nbsp;&nbsp;"Mislim da ti nećeš stići do planine", reče Henk. "Čak ni ako te neko odveze."
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Gde bi hteo da odeš?"
<BR>&nbsp;&nbsp;&nbsp;&nbsp;&nbsp;"Pusti me da sedim i razmislim."
<BR>&nbsp;&nbsp;&nbsp;&nbsp;&nbsp;"Savezna klinika?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;Sedeli su.
<BR>&nbsp;&nbsp;&nbsp;&nbsp;&nbsp;Pitao se šta li znači ono ne bi trebalo.
<BR>&nbsp;&nbsp;&nbsp;&nbsp;&nbsp;"Kako bi bilo da odeš kod Done Hotorn?" upita Henk. "Prema svim informacijama koje si pribavio i koje imaju svi drugi, znam da ste bliski."
<BR>&nbsp;&nbsp;&nbsp;&nbsp;&nbsp;"Da." On klimnu glavom. "Jesmo." A zatim diže pogled i reče: "Otkud to znaš?"
<BR>&nbsp;&nbsp;&nbsp;&nbsp;&nbsp;Henk reče: "Postupkom elminacije. Znam ko nisi, a u toj grupi nema neograničen broj osumnjičenih - u stvari, to je vrlo mala grupa. Mislili smo da će nas odvesti do viših krugova, a Beris možda i hoće. Ti i ja smo prilično vremena proveli pričajući jedan sa drugim. Odavno sam sastavio slagalicu. Da si ti Arktor."
<BR>&nbsp;&nbsp;&nbsp;&nbsp;&nbsp;"Ja sam - ko?" upita on, blenući u Henka skrembl-odelo pred sobom. "Ja sam Bob Arktor?" Nije mogao da veruje. To za njega nije imalo nikakvog smisla. Nije se uklapalo ni u šta što je uradio ili pomislio, bilo je groteskno.
<BR>&nbsp;&nbsp;&nbsp;&nbsp;&nbsp;"Nema veze", reče Henk. "Koji je Donin broj telefona?"
<BR>&nbsp;&nbsp;&nbsp;&nbsp;&nbsp;"Ona je verovatno na poslu." Glas mu je drhtao. "U parfimeriji. Broj je..." Nije uspevao da umiri glas, a ni broja nije mogao da se seti. Đavola jesam, reče sebi. Ja nisam Bob Arktor. Ali ko sam ja? Možda sam...
<BR>&nbsp;&nbsp;&nbsp;&nbsp;&nbsp;"Dajte mi broj Done Hotorn na poslu", govorio je Henk brzo u slušalicu. "Evo", reče, pruživši telefon Fredu. "Daću ti vezu. Ne, možda bolje da ti ne dam. Reći ću joj da te pokupi - gde? Mi ćemo te odvesti donde i ostaviti; ne možeš ovde da se nađeš s njom. Koje bi bilo dobro mesto? Gde se obično sastajete?"
<BR>&nbsp;&nbsp;&nbsp;&nbsp;&nbsp;"Odvedi me do njenog stana", reče on. "Znam kako da uđem."
<BR>&nbsp;&nbsp;&nbsp;&nbsp;&nbsp;"Reći ću joj da si tamo i da kriziraš. Samo ću reći da te poznajem i da si me ti zamolio da javim."
<BR>&nbsp;&nbsp;&nbsp;&nbsp;&nbsp;"Boli glava", reče Fred. "Cenim to. Hvala ti, čoveče."
<BR>&nbsp;&nbsp;&nbsp;&nbsp;&nbsp;Henk klimnu glavom i ponovo stade da okreće broj, van zgrade. Fredu se činilo da on svaku brojku okreće sve sporije i sporije i da to traje čitavu večnost, pa zatvori oči, polako dišući i misleći: Uau. Ja sam stvarno rasturen.
<BR>&nbsp;&nbsp;&nbsp;&nbsp;&nbsp;Stvarno jesi, složi se on. Odlepljen, podilkanio, rastočenog mozga, navučen do daske i sjeban. Potpuno sjeban. Došlo mu je da se nasmeje.
<BR>&nbsp;&nbsp;&nbsp;&nbsp;&nbsp;"Odbacićemo te do njenog..." poče Henk, a zatim usmeri pažnju na telefon, govoreći: "Hej, Dona, ovde jedan Bobov ortak, znaš? Hej, čoveče, on je u gadnom stanju, ne zafrkavam te. Hej, on..."
<BR>&nbsp;&nbsp;&nbsp;&nbsp;&nbsp;Gotivim to, unisono su razmišljala dva glasa u njegovoj glavi dok je slušao svog pajtosa kako farba Donu. I ne zaboravi da joj kažeš da mi donese nešto; stvarno sam u frci. Može li da mi uradi neku šemu ili nešto? Možda da me naduva, kao što obično čini? Ispružio je ruku da dodirne Henka, ali nije uspeo; ruka mu je bila prekratka.
<BR>&nbsp;&nbsp;&nbsp;&nbsp;&nbsp;"Ja ću za tebe učiniti isto jednog dana", obeća on Henku pošto je Henk spustio slušalicu.
<BR>&nbsp;&nbsp;&nbsp;&nbsp;&nbsp;"Samo sedi tu dok kola ne iziđu napolje. Sad ću ih pozvati." Henk ponovo stade da telefonira, ovog puta rekavši: "Garaža? Hoću jedna neobeležena kola i policajca u civilu. Šta imate slobodno?"
<BR>&nbsp;&nbsp;&nbsp;&nbsp;&nbsp;Oni, u skrembl-odelu, maglovitom obrisu, zatvoriše oči u iščekivanju.
<BR>&nbsp;&nbsp;&nbsp;&nbsp;&nbsp;"Možda bi trebalo da naredim da te odvezu u bolnicu", reče Henk. "Zaista si u gadnom stanju; možda te je Džim Beris otrovao. Nas, u stvari, zanima Beris, ne ti; postavljanje skenera u kuću bilo je prevashodno da bismo Berisa držali na oku. Nadali smo se da ćemo ga privući ovamo... i uspeli smo." Henk je ćutao. "Zato sam ja prilično dobro znao da su njegove trake i ostale stvari lažne. Laboratorija će potvrditi. Ali Beris je upetljan u nešto teško. Teško i gadno, što ima veze sa oružjem."
<BR>&nbsp;&nbsp;&nbsp;&nbsp;&nbsp;"Šta sam ja, onda?" upita on iznenada, veoma glasno.
<BR>&nbsp;&nbsp;&nbsp;&nbsp;&nbsp;"Morali smo da dođemo do Džima Berisa i da mu smestimo."
<BR>&nbsp;&nbsp;&nbsp;&nbsp;&nbsp;"Vi, drkadžije", reče on.
<BR>&nbsp;&nbsp;&nbsp;&nbsp;&nbsp;"Onako kako smo udesili, kod Berisa - ako je on uopšte taj koji je - postepeno je sve više rasla sumnja da si ti policajac na tajnom zadatku, koji se sprema da ga ukeba ili da ga iskoristi da dođe do nekog višeg. Tako je on..."
<BR>&nbsp;&nbsp;&nbsp;&nbsp;&nbsp;Telefon zazvoni.
<BR>&nbsp;&nbsp;&nbsp;&nbsp;&nbsp;"U redu", reče malo kasnije Henk. "Samo sedi, Bobe. Bobe, Frede, kako bilo. Uteši se - ipak smo ukebali smrada, a on je - pa, ono kako si ti malopre nazvao nas. Znaš da se isplati. Zar ne? Da ga ulovimo? Takva stvar, ma šta on radio?"
<BR>&nbsp;&nbsp;&nbsp;&nbsp;&nbsp;"Sigurno, isplati se." Jedva je mogao da govori; samo je mehanički škripao.
<BR>&nbsp;&nbsp;&nbsp;&nbsp;&nbsp;Zajedno su sedeli.
<BR>
<BR>&nbsp;&nbsp;&nbsp;&nbsp;&nbsp;Dok su se vozili ka Novoj Stazi, Dona zaustavi kola ukraj puta, odakle su se mogla videti svetla u nizini, sa svih strana. Ali za njega je sad počeo bol; ona je to videla, a nije preostajalo mnogo vremena. Želela je da još jednom bude sa njim. Uostalom, predugo je čekala. Suze su joj tekle niz obraze, a on je počinjao da diše teško i da povraća.
<BR>&nbsp;&nbsp;&nbsp;&nbsp;&nbsp;"Posedećemo nekoliko minuta", reče mu ona, vodeći ga kroz grmlje i korov, preko peskovite zemlje, između bačenih pivskih limenki i otpadaka. "Ja..."
<BR>&nbsp;&nbsp;&nbsp;&nbsp;&nbsp;"Imaš li svoju lulu za hašiš?" uspeo je da kaže.
<BR>&nbsp;&nbsp;&nbsp;&nbsp;&nbsp;"Da", reče ona. Morali su biti dovoljno daleko od puta da ih policija ne bi opazila. Ili bar dovoljno daleko da mogu da bace lulu za hašiš ako se pojavi policajac. Ona će videti policijska kola kako se parkiraju, s ugašenim svetlima, potajno, izdaleka, i kako se policajac približava pešice. Biće vremena.
<BR>&nbsp;&nbsp;&nbsp;&nbsp;&nbsp;Mislila je: Dovoljno vremena za to. Dovoljno vremena da se bude siguran od zakona. Ali više nema vremena za Boba Arktora. Njegovo vreme je - u najmanju ruku mereno ljudskim merilima - isteklo. On je sad ušao u jednu drugu vrstu vremena. Onakvog vremena, razmišljala je, kakvo ima pacov: da trči tamo i amo, da bude beskoristan. Da se kreće bez plana, napred i natrag, napred i natrag. Ali on bar još može da vidi svetla u nizini. Iako za njega to možda nije važno.
<BR>&nbsp;&nbsp;&nbsp;&nbsp;&nbsp;Našli su sklonito mesto, a ona izvadi komad hašiša zamotanog u foliju i pripali lulu. Bob Arktor, pored nje, izgledao je kao da to ne primećuje. Oneredio se, ali ona je znala da on ne može da se suzdrži. U stvari, on toga verovatno nije ni svestan. Svi postaju ovakvi kad nastupi apstinentska kriza.
<BR>&nbsp;&nbsp;&nbsp;&nbsp;&nbsp;"Evo." Ona se naže ka njemu, da ga uduva. Ali on ni nju nije primećivao. Samo je sedeo presamićen, trpeći grčeve u stomaku, povraćajući i prljajući se, drhteći i ludački jecajući za sebe, kao nekakvu pesmu.
<BR>&nbsp;&nbsp;&nbsp;&nbsp;&nbsp;Tad ona pomisli na momka koga je jednom poznavala, koji je video Boga. On se ponašao veoma slično, jecajući i plačući, mada se nije uprljao. Video je Boga posle jednog esid tripa; isprobavao je vodorastvorive vitamine, ogromne količine njih. Ortomolekularnu formulu koja je navodno trebalo da poboljša nervnu mrežu u mozgu, da je ubrza i uskladi. Taj momak, međutim, umesto da postane pametniji, video je Boga. To je za njega bilo potpuno iznenađenje.
<BR>&nbsp;&nbsp;&nbsp;&nbsp;&nbsp;"Pretpostavljam", reče ona, "da mi nikad ne znamo šta nas čeka."
<BR>&nbsp;&nbsp;&nbsp;&nbsp;&nbsp;Pored nje, Bob Arktor je ječao i nije odgovarao.
<BR>&nbsp;&nbsp;&nbsp;&nbsp;&nbsp;"Jesi li znao momka po imenu Toni Amsterdam?"
<BR>&nbsp;&nbsp;&nbsp;&nbsp;&nbsp;Nije bilo odgovora.
<BR>&nbsp;&nbsp;&nbsp;&nbsp;&nbsp;Dona je uvukla dim iz lule za hašiš i posmatrala svetla razasuta dole ispod njih; omirisala je vazduh i oslušnula. "Pošto je video Boga, osećao se zaista dobro, oko godinu dana. A onda se osetio veoma loše. Gore nego ikad ranije u životu. Jer jednog dana mu je došlo, počeo je da shvata, da više nikad neće videti Boga; proživeće čitav ostatak života, decenije, možda pedeset godina, a neće videti ništa osim onog što uvek vidi. Onog što mi vidimo. Bilo mu je gore nego što bi mu bilo da nije video Boga. Jednog dana mi je rekao da se žestoko naljutio; samo je šiznuo i počeo da psuje i razbija stvari po stanu. Razbio je čak i muzički stub. Shvatio je da će morati da živi i živi takav kakav je, ne videći ništa. Bez ikakve svrhe. Samo komad mesa koji se vuče napred, jede, pije, spava, radi, sere."
<BR>&nbsp;&nbsp;&nbsp;&nbsp;&nbsp;"Kao i svi mi." To je bilo prvo što je Bob Arktor uspeo da izgovori; svaka reč izlazila je s teškom mukom.
<BR>&nbsp;&nbsp;&nbsp;&nbsp;&nbsp;Dona reče: "To sam mu i ja rekla. Naglasila sam to. Svi smo mi u istom sosu, a to ne prestravljuje nas ostale. A on je rekao, 'Ne znaš ti šta sam ja video. Ne znaš.'"
<BR>&nbsp;&nbsp;&nbsp;&nbsp;&nbsp;Telom Boba Arktora prođe grč, potresavši ga, a zatim on jedva izusti: "Da li... je rekao kako je bilo?"
<BR>&nbsp;&nbsp;&nbsp;&nbsp;&nbsp;"Varnice. Pljusak raznobojnih varnica, kao kad ti se nešto pokvari na televizoru. Varnice koje se penju uza zid, varnice u vazduhu. A čitav svet je bio živo biće, kud god da pogleda. I nije bilo slučajnosti: sve se uklapalo i događalo sa svrhom, da bi se nešto postiglo - neki cilj u budućnosti. A onda je video vrata. Oko nedelju dana ih je video gde god da pogleda - u svom stanu, napolju dok je išao do prodavnice ili vozio kola. A uvek su bila iste veličine, veoma uska. Rekao je da su bila vrlo - prijatna. Tu reč je upotrebio. Nikad nije pokušao da prođe kroz njih; samo ih je gledao, zato što su bila tako prijatna. Oivičena jarkocrvenom i zlatnom svetlošću, rekao je. Kao da su se varnice sakupile u linije, kao u geometriji. A onda posle toga ih više nikad u životu nije video, i to je ono što ga je konačno sasvim sjebalo."
<BR>&nbsp;&nbsp;&nbsp;&nbsp;&nbsp;Posle nekog vremena, Bob Arktor reče: "Šta je bilo s druge strane?"
<BR>&nbsp;&nbsp;&nbsp;&nbsp;&nbsp;Dona reče: "Kazao je da je s druge strane bio jedan drugi svet. Mogao je da ga vidi."
<BR>&nbsp;&nbsp;&nbsp;&nbsp;&nbsp;"On... nikad nije prošao kroz njih?"
<BR>&nbsp;&nbsp;&nbsp;&nbsp;&nbsp;"Zato je i porazbijao sve po stanu; nikad mu nije palo na pamet da prođe kroz njih, samo se divio vratima, a onda ih kasnije više uopšte nije video i tad je bilo prekasno. Otvorila su mu se na nekoliko dana, a zatim se zatvorila i zauvek nestala. On je stalno ponovo uzimao gomilu LSD-a i onih vitamina rastvorivih u vodi, ali nikad ih više nije video; nikad nije pronašao kombinaciju."
<BR>&nbsp;&nbsp;&nbsp;&nbsp;&nbsp;Bob Arktor reče: "Šta je bilo s druge strane?"
<BR>&nbsp;&nbsp;&nbsp;&nbsp;&nbsp;"On je rekao da je uvek bila noć."
<BR>&nbsp;&nbsp;&nbsp;&nbsp;&nbsp;"Noć!"
<BR>&nbsp;&nbsp;&nbsp;&nbsp;&nbsp;"Bila je mesečina i voda, uvek isto. Ništa se nije kretalo niti menjalo. Crna voda, kao mastilo, i obala, plaža na nekom ostrvu. Bio je siguran da je to Grčka, stara Grčka. Zaključio je da su vrata, zapravo, slaba tačka u vremenu, i da on gleda natrag u prošlost. A kasnije, kad ih više nije video, dok bi vozio autoputem, sa svim onim kamionima, đavolski bi se razbesneo. Rekao je da više ne može da podnese svo to kretanje i buku, to što sve ide tamo i amo, svo to zveckanje i treskanje. U svakom slučaju, nikad nije uspeo da prokljuvi zašto su mu pokazali ono što su mu pokazali. Stvarno je verovao da je to bio Bog, a da su vrata vodila u drugi svet, ali u krajnjem ishodu, to mu je samo pomutilo mozak. Nije mogao to da zadrži, a s tim nije mogao da iziđe na kraj. Kad god bi nekog sreo, posle izvesnog vremena bi mu rekao kako je sve izgubio."
<BR>&nbsp;&nbsp;&nbsp;&nbsp;&nbsp;Bob Arktor reče: "I ja se tako osećam."
<BR>&nbsp;&nbsp;&nbsp;&nbsp;&nbsp;"Na tom ostrvu je bila neka žena. Ne baš sasvim - više kao kip. On je rekao da je to Afrodita Kirenska. Koja stoji na mesečini, bleda, hladna i načinjena od mermera."
<BR>&nbsp;&nbsp;&nbsp;&nbsp;&nbsp;"Trebalo je da prođe kroz vrata kad je imao priliku."
<BR>&nbsp;&nbsp;&nbsp;&nbsp;&nbsp;Dona reče: "Nije imao priliku. To je bilo obećanje. Nečega što će doći. Nečeg boljeg, daleko u budućnosti. Možda pošto on..." Ona zastade. "Kad on umre."
<BR>&nbsp;&nbsp;&nbsp;&nbsp;&nbsp;"Propustio je", reče Bob Arktor. "Imaš jednu priliku, i to je sve." Zatvorio je oči od bola i znoja koji mu je curio niz lice. "Uostalom, šta zna narkos kome je esid uništio mozak? Šta zna bilo ko od nas? Ne mogu da govorim. Zaboravi." On se okrete od nje, u mrak, grčeći se i tresući.
<BR>&nbsp;&nbsp;&nbsp;&nbsp;&nbsp;"Sad nam prikazuju isečke", reče Dona. Zagrlila ga je i držala ga što je mogla čvršće, ljuljajući ga napred-nazad. "Da bismo izdržali."
<BR>&nbsp;&nbsp;&nbsp;&nbsp;&nbsp;"To je ono što ti pokušavaš. Sa mnom, sada."
<BR>&nbsp;&nbsp;&nbsp;&nbsp;&nbsp;"Ti si dobar čovek. Gadno ti se zalomilo. Ali za tebe život nije završen. Meni je mnogo stalo do tebe. Volela bih..." Nastavila je da ga grli, ćutke, u tami koja ga je gutala iznutra. Koja je prevladavala čak i dok ga je ona čvrsto držala. "Ti si dobar i nežan čovek", reče ona. "A ovo je nepravedno, ali tako mora biti. Pokušaj da dočekaš kraj. Jednom, kad prođe mnogo vremena, videćeš onako kako si ranije video. Doći će ti ponovo." Vratiće se, mislila je. Onog dana kad ljudima bude povraćeno sve što im je nepravedno oduzeto. Možda će potrajati i hiljadu godina, ili duže, ali taj dan će doći, a svi računi će se izravnati. Možda se i tebi, kao Toniju Amsterdamu, ukazala vizija Boga, koja je samo privremeno nestala; povukla se, pomisli ona, nije se okončala. Možda se među izgorelim spojevima u tvom mozgu, i onima koji još gore, čak i sad dok te držim u naručju, pojavljuje varnica boje i svetlosti, u nekom skrivenom obliku, neprepoznatljiva, da te vodi, uz pomoć svog pamćenja, kroz godine koje će doći, strašne godine pred tobom. Reč koju nisi sasvim razumeo, neka sitna stvar koju si video, ali nisi razumeo; neki delić zvezde pomešan sa đubretom ovog sveta, da te vodi do dana... ali to je tako daleko. Ni ona nije to mogla stvarno da zamisli. Pomešano sa svakidašnjim, možda se nešto iz nekog drugog sveta ukazalo Bobu Arktoru pre no što je sve završeno. Sad joj je preostajalo samo da ga drži u naručju i da se nada.
<BR>&nbsp;&nbsp;&nbsp;&nbsp;&nbsp;Ali kad ga ponovo nađe, ako budu imali sreće, nastupiće prepoznavanje obrazaca. Tačno poređenje u desnoj hemisferi. Čak i u ravni ispod kore velikog mozga, koja mu je dostupna. I putovanje će, tako strašno za njega, tako skupo, tako očigledno bez svrhe, biti završeno.
<BR>&nbsp;&nbsp;&nbsp;&nbsp;&nbsp;U oči joj blesnu nekakva svetlost. Pred njom, policajac sa pendrekom i baterijskom svetiljkom. "Hoćete li vas dvoje da ustanete, molim vas?" upita policajac. "I da mi pokažete dokumenta? Prvo vi, gospođice."
<BR>&nbsp;&nbsp;&nbsp;&nbsp;&nbsp;Ona pusti Boba Arktora, koji skliznu i leže na zemlju; on nije bio svestan prisustva policajca, koji im se približio uzbrdo, neopažen, sa puteljka u podnožju. Vadeći novčanik iz tašne, Dona rukom dade znak policajcu da se odmakne tamo gde ga Bob Arktor ne može čuti. Nekoliko trenutaka je policajac posmatrao njena dokumenta pri mutnoj svetlosti svetiljke, a zatim reče:
<BR>&nbsp;&nbsp;&nbsp;&nbsp;&nbsp;"Vi ste na tajnom zadatku za federalce."
<BR>&nbsp;&nbsp;&nbsp;&nbsp;&nbsp;"Tiše malo", reče Dona.
<BR>&nbsp;&nbsp;&nbsp;&nbsp;&nbsp;"Izvinite." Policajac joj vrati novčanik.
<BR>&nbsp;&nbsp;&nbsp;&nbsp;&nbsp;"Samo nestani, jebo te", reče Dona.
<BR>&nbsp;&nbsp;&nbsp;&nbsp;&nbsp;Policajac nakratko osvetli njeno lice, a zatim se okrete; otišao je onako kako je i došao, nečujno.
<BR>&nbsp;&nbsp;&nbsp;&nbsp;&nbsp;Kad se vratila do Boba Arktora, bilo je jasno da on uopšte nije zapazio policajca. Sad gotovo ničeg nije bio svestan. Jedva da je bio svestan nje, a nekmoli nekog ili nečeg drugog.
<BR>&nbsp;&nbsp;&nbsp;&nbsp;&nbsp;Izdaleka, kao odjek, Dona je čula kako se policijska kola udaljavaju izlokanim, nevidljivim puteljkom. Nekoliko buba, možda i gušter, provuklo se kroz suv korov oko njih. U daljini je autoput 91 blistao pod svetlima, ali do njih nije dopirao nikakav zvuk; bio je isuviše daleko.
<BR>&nbsp;&nbsp;&nbsp;&nbsp;&nbsp;"Bobe", blago reče ona. "Čuješ li me?"
<BR>&nbsp;&nbsp;&nbsp;&nbsp;&nbsp;Nije bilo odgovora.
<BR>&nbsp;&nbsp;&nbsp;&nbsp;&nbsp;Svi spojevi su zatvoreni i zavareni, pomisli ona. Rastopljeni i pregoreli. I niko neće uspeti da ih otvori, ma koliko se trudili. A trudiće se.
<BR>&nbsp;&nbsp;&nbsp;&nbsp;&nbsp;"Hajde", reče ona, cimajući ga, pokušavajući da ga digne na noge. "Moramo da krenemo."
<BR>&nbsp;&nbsp;&nbsp;&nbsp;&nbsp;Bob Arktor reče: "Ne mogu da vodim ljubav. Ona stvar mi je nestala."
<BR>&nbsp;&nbsp;&nbsp;&nbsp;&nbsp;"Očekuju nas", odlučno reče Dona. "Moram da te smestim."
<BR>&nbsp;&nbsp;&nbsp;&nbsp;&nbsp;"Ali šta da radim ako mi je ona stvar nestala? Hoće li me ipak primiti?"
<BR>&nbsp;&nbsp;&nbsp;&nbsp;&nbsp;Dona reče: "Primiće te."
<BR>&nbsp;&nbsp;&nbsp;&nbsp;&nbsp;Potrebna je vrhunska mudrost, mislila je, da bi čovek znao kad da primeni nepravdu. Kako pravda ikad može pasti žrtvom onoga što je ispravno? Kako to može da se dogodi? Mislila je: Zato što je na ovom svetu prokletstvo, a sve ovo to i dokazuje; ovo ovde je dokaz. Negde, na najdubljem mogućem nivou, mehanizam, sastav stvari se raspao, a iz onog što je preostalo isplivala je potreba da se čine svi oblici nečistih zlodela, koje nas je razuman izbor naterao da odigramo. To mora da je počelo pre više hiljada godina. Do sada se uvuklo u prirodu svih stvari. I, mislila je, u svakog od nas. Ne možemo da se okrenemo ni da otvorimo usta i progovorimo, ni da odlučimo, a da to ne činimo. Nije me čak ni briga kako je to počelo, kada i zašto. Mislila je: Samo se nadam da će se jednom završiti. Kao sa Tonijem Amsterdamom; samo se nadam da će se jednog dana pljusak raznobojnih varnica vratiti, i da ćemo ga tada svi videti. Uska vrata, sa čije je druge strane mir. Kipovi i more, i ono što liči na mesečinu. I da se ništa ne miče, ništa ne narušava spokojstvo.
<BR>&nbsp;&nbsp;&nbsp;&nbsp;&nbsp;Davno, pre mnogo vremena, mislila je. Pre prokletstva, pre nego što su svi i sve postali ovakvi. Zlatno doba, mislila je, kad su mudrost i pravda bili jedno isto. Pre no što se sve raspalo u oštre komadiće. U razbijene parčiće koji se ne uklapaju, koji se više ne mogu sastaviti, koliko god mi pokušavali.
<BR>&nbsp;&nbsp;&nbsp;&nbsp;&nbsp;Ispod nje, u tami i mnoštvu gradskih svetala, oglasi se policijska sirena. Policijska kola u jeku potere. Zvučalo je kao poremećena životinja, željna da ubije. I koja zna da će uskoro i ubiti. Ona se strese; noćni vazduh postao je hladan. Bilo je vreme za pokret.
<BR>&nbsp;&nbsp;&nbsp;&nbsp;&nbsp;Sad nije Zlatno doba, mislila je, s ovakvim zvucima u mraku. Da li ja ispuštam takav pohlepan zvuk? - upita se ona. Jesam li ja ta stvar? Koja se približava ili se približila?
<BR>&nbsp;&nbsp;&nbsp;&nbsp;&nbsp;Koja je ulovila?
<BR>&nbsp;&nbsp;&nbsp;&nbsp;&nbsp;Pored nje, čovek se pokrenuo i zastenjao dok mu je pomagala da ustane. Pomogla mu da se osovi na noge i ode natrag do njenih kola, korak po korak, pomagala mu, pomagala, pomagala da nastavi. Ispod njih, buka policijskih kola naglo je prestala; ona su okončala svoju poteru. Njihov posao je završen. Držeći Boba Arktora uza se, ona pomisli: I moj je završen.
<BR>
<BR>&nbsp;&nbsp;&nbsp;&nbsp;&nbsp;Dva člana osoblja Nove Staze stajala su posmatrajući stvar koja je ležala na podu, povraćajući, drhteći i prljajući se, rukama stežući samu sebe, grleći sopstveno telo kao da hoće da se zaustavi, uprkos hladnoći od koje se tako silovito tresla.
<BR>&nbsp;&nbsp;&nbsp;&nbsp;&nbsp;"Šta je ovo?" upita jedan od njih.
<BR>&nbsp;&nbsp;&nbsp;&nbsp;&nbsp;Dona reče: "Osoba."
<BR>&nbsp;&nbsp;&nbsp;&nbsp;&nbsp;"Supstanca S?"
<BR>&nbsp;&nbsp;&nbsp;&nbsp;&nbsp;Ona klimnu glavom.
<BR>&nbsp;&nbsp;&nbsp;&nbsp;&nbsp;"Pojela mu je glavu. Još jedan gubitnik."
<BR>&nbsp;&nbsp;&nbsp;&nbsp;&nbsp;Ona im oboma reče: "Lako je pobediti. Svako može da pobedi." Nagnuvši se nad Boba Arktora, ona reče, tiho:
<BR>&nbsp;&nbsp;&nbsp;&nbsp;&nbsp;"Zbogom."
<BR>&nbsp;&nbsp;&nbsp;&nbsp;&nbsp;Dok je odlazila, oni su preko njega stavljali staro vojničko ćebe. Ona se nije osvrnula.
<BR>&nbsp;&nbsp;&nbsp;&nbsp;&nbsp;Ušavši u kola, smesta se odvezla do najbližeg autoputa, u najgušći mogući saobraćaj. Iz kutije sa kasetama na podu kola, ona uze traku Kerol King Tapiserija, najdražu od svih koje je imala, i gurnu je u kasetofon; istovremeno oslobodi svoj luger pištolj, magnetom zakačen ispod komandne table, daleko od pogleda. U najvećoj brzini u stopu je pratila kamion koji je nosio drvene sanduke sa bocama koka-kole, a dok je Kerol King pevala na kasetofonu, ona isprazni šaržer lugera u boce koka-kole na nekoliko metara ispred sebe.
<BR>&nbsp;&nbsp;&nbsp;&nbsp;&nbsp;Dok je Kerol King nežno pevala o ljudima koji sedaju i pretvaraju se u žabe, Dona je uspela da pogodi četiri boce pre no što se šaržer pištolja ispraznio. Parčići stakla i mrlje od Kole poprskali su vetrobran njenih kola. Osećala se bolje.
<BR>&nbsp;&nbsp;&nbsp;&nbsp;&nbsp;Pravda, poštenje i odanost ne pripadaju ovom svetu, mislila je; a onda, Boga mu, ona se zakuca u svog starog neprijatelja, drevnog protivnika, kamion sa koka-kolom, koji naprosto nastavi da se kreće i ne opazivši. Od udarca se njena mala kola okrenuše; farovi se ugasiše, začuše se jezivi zvuci branika koji struže o gumu, a zatim se ona obre van autoputa, na zaustavnoj traci, okrenuta u suprotnom smeru, dok voda curi iz hladnjaka, a vozači usporavaju i blenu.
<BR>&nbsp;&nbsp;&nbsp;&nbsp;&nbsp;Vrati se, drkadžijo, reče ona za sebe, ali kamion sa koka-kolom odavno je nestao, verovatno neoštećen. Možda samo ogrebotina. Pa, to se moralo dogoditi ranije ili kasnije, njen rat, to što se okomila na simbol i stvarnost koji su jači od nje. Sad će mi skočiti premija za osiguranje, shvatila je, izlazeći iz kola. U ovom svetu, za poigravanje sa zlom plaća se čvrstom, suvom gotovinom.
<BR>&nbsp;&nbsp;&nbsp;&nbsp;&nbsp;Noviji model Mustanga uspori, a vozač, muškarac, joj doviknu: "Treba li vam prevoz, gospođice?"
<BR>&nbsp;&nbsp;&nbsp;&nbsp;&nbsp;Ona ne odgovori. Samo nastavi da korača. Sićušna prilika koja pešači nasuprot beskonačnosti nadirućih svetala.
</P></TD></TR></TABLE>
<P class="next">
<A HREF=p14.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
