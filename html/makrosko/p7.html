<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>7.
<P>&nbsp;&nbsp;&nbsp;&nbsp;&nbsp;Beatriks je plevila baštu: neki izdanci pšenice su nikli pored stabljika paradajza, i ona ih je pažljivo vadila, da ne ošteti nijednu vrstu. Pažljivo sačuvani izdanci uskoro će biti presađeni u južnih četrdeset kvadratnih stopa ozelenelog polja.
<BR>&nbsp;&nbsp;&nbsp;&nbsp;&nbsp;Ajvo je čučao pored nje, nije joj ponudio pomoć. Ovo je bio zadatak koji je sama sebi odredila, i njegovo nepozvano učešće predstavljalo bi samo smetnju. Korisni zadaci su bili dragoceni. Primetio je da je počela da gubi težinu: sredovečna gospođa okruglog lica je nestala, zamenilo ju je upalo lice. Materijalna udobnost, na žalost, nije automatski donosila zdravlje i sreću.
<BR>&nbsp;&nbsp;&nbsp;&nbsp;&nbsp;"Znaš da je to teško primila", reče on posle određenog ćutanja.
<BR>&nbsp;&nbsp;&nbsp;&nbsp;&nbsp;"Šta da radimo, Ajvo? Teško mi je kada vidim, ali ne znam kako da pomognem."
<BR>&nbsp;&nbsp;&nbsp;&nbsp;&nbsp;"Koliko se meni čini, to je reakcija koju je potisnula kada je Breda pogodio razarač. Znala je da je još tada ostala bez njega, ali je odbijala da prihvati. A sada..."
<BR>&nbsp;&nbsp;&nbsp;&nbsp;&nbsp;"Sada moramo da je pazimo na smenu, kao da je neki zločinac. Ne dopada mi se to, Ajvo."
<BR>&nbsp;&nbsp;&nbsp;&nbsp;&nbsp;Blago rečeno, celo telo joj je odavalo brigu. Beatriks je bila u gorem telesnom stanju od Afre.
<BR>&nbsp;&nbsp;&nbsp;&nbsp;&nbsp;"Nikome od nas se ne dopada. Ali, ne možemo da je ostavimo samu."
<BR>&nbsp;&nbsp;&nbsp;&nbsp;&nbsp;Podigla je zelenu stabljiku i blago je položila u posudu sa vlažnim peskom. "To je strašno."
<BR>&nbsp;&nbsp;&nbsp;&nbsp;&nbsp;"Pitao sam se da li bi..." Zastao je, zbunjen hrabrošću svoje ideje. "Pa, mi, kao što kažeš, već postupamo s njom kao sa zločincem."
<BR>&nbsp;&nbsp;&nbsp;&nbsp;&nbsp;"Moramo nešto da učinimo", reče ona.
<BR>&nbsp;&nbsp;&nbsp;&nbsp;&nbsp;"Možda je sve ovo pogrešno. Zato sam hteo da porazgovaramo. Mislio sam da bismo mogli, ako se oseća krivom, ovaj, da joj održimo suđenje. Da, kao, iznesemo činjenice, ovakve ili onakve, i da ih zajedno razmotrimo i odlučimo ko je za šta kriv. A onda da se donese - presuda?"
<BR>&nbsp;&nbsp;&nbsp;&nbsp;&nbsp;"Ko će presuditi, Ajvo? Ja ne bih mogla."
<BR>&nbsp;&nbsp;&nbsp;&nbsp;&nbsp;"Ne verujem ni da bih ja to mogao. Nisam nepristrasan. Ali - ti ga znaš bolje nego ja - mislio sam da bi možda tvoj muž..."
<BR>&nbsp;&nbsp;&nbsp;&nbsp;&nbsp;"Ona mu je draga, Ajvo. Ne bi mu bilo lako da joj sudi." U njenom držanju nije bilo ni trunke ljubomore, iako je Ajvo znao da nije od onih koje kriju svoja osećanja te vrste. To mu je govorilo još nešto o njoj, nešto lepo; ali je više govorilo o Grotonu.
<BR>&nbsp;&nbsp;&nbsp;&nbsp;&nbsp;"Morao bi da pristane, naravno. Ali kada bi postojala mogućnost da pravo suđenje raščisti situaciju... vrati stvari na svoje mesto..."
<BR>&nbsp;&nbsp;&nbsp;&nbsp;&nbsp;Beatriks se ukoči. "Vidi, Ajvo! Vidi!"
<BR>&nbsp;&nbsp;&nbsp;&nbsp;&nbsp;Napet, očekujući katastrofu ili belaj, pratio je njen pogled. Tamo nije bilo ničega. "Na onom listu paradajza!" prošaputala je, drhteći od uzbuđenja.
<BR>&nbsp;&nbsp;&nbsp;&nbsp;&nbsp;Pogledao je, odahnuvši što nije ništa važno. "Izgleda mi savršeno zdravo. Doduše, moraćeš da ga isprskaš..."
<BR>&nbsp;&nbsp;&nbsp;&nbsp;&nbsp;Tad umuknu. "Buba!"
<BR>&nbsp;&nbsp;&nbsp;&nbsp;&nbsp;"Buba!" ponovi ona.
<BR>&nbsp;&nbsp;&nbsp;&nbsp;&nbsp;"Mora da je prvo bila crv u paradajzu", reče on. "Mislio sam da je sve sterilizovano."
<BR>&nbsp;&nbsp;&nbsp;&nbsp;&nbsp;"Možda ćemo imati puno buba", reče ona, ushićena. "Tritonskih buba. I muva i pauka i crva. Možda će da uđu u kuću pa ćemo morati da postavimo mrežu."
<BR>&nbsp;&nbsp;&nbsp;&nbsp;&nbsp;Prošlo je toliko vremena otkako nisu videli živog stvora, osim četiri člana grupe, da je to svakako bilo značajno otkriće. "Nismo sami", reče on. "To je dobar znak."
<BR>&nbsp;&nbsp;&nbsp;&nbsp;&nbsp;"Misliš da joj je ovde dovoljno toplo?" upita ona nespokojno. "Da joj donesem hranu? Šta li jede?"
<BR>&nbsp;&nbsp;&nbsp;&nbsp;&nbsp;Ajvo se osmehnu. "Priroda najbolje zna. Siguran sam da je upravo sada za večerom. Ako je ostavimo na miru, verovatno će uskoro imati porodicu. Ali ću, čini mi se, morati da presnimim katalog buba da bi mogla da je prepoznaš."
<BR>&nbsp;&nbsp;&nbsp;&nbsp;&nbsp;"O, hvala ti!" reče ona od srca.
<BR>&nbsp;&nbsp;&nbsp;&nbsp;&nbsp;Ostavio ju je da kleči pored biljke. Ako postoje takve stvari kao što su predskazanja, ovo je sigurno bio znak da je grupa sa Tritona prošla svoj nadir.
<BR>
<BR>&nbsp;&nbsp;&nbsp;&nbsp;&nbsp;"Suđenje", zamisli se Groton. "Možda ima nečega u tome. Nešto svakako mora da se učini. Ta devojka je na samoj ivici." Ako se Beatriks promenila usled potresa u poslednjih nekoliko meseci, Groton je ostao isti. Činilo se da je najstabilniji među njima.
<BR>&nbsp;&nbsp;&nbsp;&nbsp;&nbsp;"Setio sam se nečega, i to je mi je dalo ideju. Nečega iz psihologije životinja. Neki pas je odlutao, ili se nekako izgubio - ne znam pojedinosti - ali je posle nekoliko dana bio vraćen vlasniku. Vlasniku je bilo drago što se pas srećno vratio, ali je zato pas posle toga samo lunjao po kući, bez hrane ili odmora. Čovek se konačno požalio veterinaru. Ovaj mu je rekao da smota novine i dobro odalami psa po stražnjici."
<BR>&nbsp;&nbsp;&nbsp;&nbsp;&nbsp;"To baš i nije bilo najzdravije rešenje."
<BR>&nbsp;&nbsp;&nbsp;&nbsp;&nbsp;"Ali je pas bio izlečen. Činilo se da je očekivao da bude kažnjen zato što se izgubio, i nije mogao da se smiri dok kazna nije bila izvršena. Jednostavno je čekao, snužden, znajući da bez toga stvari neće biti u redu. Jedna ćuška, i pas samo što nije srušio kuću od radosti. Razumeš, računi su ponovo bili čisti."
<BR>&nbsp;&nbsp;&nbsp;&nbsp;&nbsp;"Hoćeš da kažeš da će se Afra izlečiti ako dobije po turu?"
<BR>&nbsp;&nbsp;&nbsp;&nbsp;&nbsp;"Ne znam. To ne bi oživelo Breda, naravno, ali krivica..."
<BR>&nbsp;&nbsp;&nbsp;&nbsp;&nbsp;Groton sede. "Znaš, u pravu si za krivicu. Nema oduške; u stvari, mi je ne optužujemo. Ali suđenje? Pa, teško je reći šta bi moglo da je oslobodi krivice..."
<BR>&nbsp;&nbsp;&nbsp;&nbsp;&nbsp;"Moraćeš da doneseš presudu. Mislim, da li je kriva. Da odmeriš dokaze, odrediš primerenu kaznu..."
<BR>&nbsp;&nbsp;&nbsp;&nbsp;&nbsp;"Da, i meni se čini da ću morati." Ajvo je shvatao otkuda njegova nesigurnost. Svi su bili krivi, zato što ništa nisu preduzeli, koliko i Afra zbog onoga što jeste preduzela. Otkuda im onda pravo da joj sude?
<BR>&nbsp;&nbsp;&nbsp;&nbsp;&nbsp;Groton je otvorio fioku rolo-stola, koju je sam napravio za svoju radnu sobu, i izvukao list hartije. Bila je to kružna mapa podeljena u dvanaest odsečaka, sa manjim krugom u sredini. Svuda oko ivice bili su ispisani simboli, kao i u nekim odsečcima, zajedno sa brojevima. Ispod većeg kruga bilo je nekoliko geometrijskih crteža imenovanih sa još simbola.
<BR>&nbsp;&nbsp;&nbsp;&nbsp;&nbsp;"Ovo je njen horoskop. Kako bi bilo da ti objasnim nešto od toga a ti da mi kažeš da li je ovo o čemu razmišljamo mudro."
<BR>&nbsp;&nbsp;&nbsp;&nbsp;&nbsp;Ajvo je sumnjao da će ovaj poslednji postupak pomoći, ali se već navikavao na Grotonov način rešavanja problema. Ako mu je astrološka mapa od pomoći u odlučivanju (kao što je Beatriks jednom nagovestila), samo neka izvoli. Setio se i slučajnog otkrića u sopstvenom horoskopu, koje je ukazalo na Šena umesto na njega samog. To je već bilo neobično.
<BR>&nbsp;&nbsp;&nbsp;&nbsp;&nbsp;"Da li znaš šta mislim kada kažem kuće, kardinalni znaci, alhemija elemenata, analiza portmanteaua..."
<BR>&nbsp;&nbsp;&nbsp;&nbsp;&nbsp;"Ponovi to još jednom, ali prebaci u prvu brzinu."
<BR>&nbsp;&nbsp;&nbsp;&nbsp;&nbsp;Groton se nasmeši. "Samo te isprobavam. Nisam hteo da te vređam preteranim uprošćavanjem. Držaću se laičkih izraza koliko mogu - ali hoću da imaš na umu da ovo jeste pojednostavljeno, u toj meri da je ono što ću ti reći tek približno precizno."
<BR>&nbsp;&nbsp;&nbsp;&nbsp;&nbsp;"Što mi ne bi dao sažetak, kao prošli put?" Ajvo nije hteo da kaže da detaljan tehnički opis nije bio ono na šta je pristao.
<BR>&nbsp;&nbsp;&nbsp;&nbsp;&nbsp;"Zato što bi to bile u preteranoj meri moje reči. Hteo sam da te upoznam sa principima samo zato da možeš sam da shvatiš suštinu onog što mapa otkriva. Možda ćeš imati mišljenje drugačije od moga, i tvoje tumačenje bi moglo da mi pomogne da se odlučim."
<BR>&nbsp;&nbsp;&nbsp;&nbsp;&nbsp;Grotonov postupak ga je podsećao na Afrin, kada je zahtevala da je opipaju. Puno značenje i vrednost njenog zahteva nisu mu se odmah razjasnili; kasnije je shvatio da je njen instinkt bio ispravan. Groton je očito imao rezerve prema ovom rešenju, ali ih je iz nekog dobrog razloga potiskivao. Bilo bi mudro učiniti mu po volji. Sve češće mu je bilo ukazivano da su njegovi pogledi zasnovani na žalosno mršavim podacima.
<BR>&nbsp;&nbsp;&nbsp;&nbsp;&nbsp;"U redu! Svako svoje mišljenje, pa da vidimo koliko koje vredi."
<BR>&nbsp;&nbsp;&nbsp;&nbsp;&nbsp;Groton pokaza na mapu. "Primetio si da je podeljena na dvanaest odsečaka. Ima u stvari dvadeset četiri odsečka, dvanaest iznad drugih dvanaest, ali radi praktičnosti upotrebljavamo uprošćen crtež. Postavio sam oznake oko ivice, kao što vidiš."
<BR>&nbsp;&nbsp;&nbsp;&nbsp;&nbsp;"Prepoznajem brojeve od jedan do dvanaest, i to je otprilike sve." Ipak je nastavio da proučava nepoznate znake. "I Neptun! Taj simbol teško da bih zaboravio. Tu je, u šestom okviru."
<BR>&nbsp;&nbsp;&nbsp;&nbsp;&nbsp;"To je dovoljno za početak. Nazovimo ga spoljni krug: dvanaest kuća, poređanih po brojevima u smeru obrnutom od smera kretanja kazaljke na satu. Kuće, uopšteno rečeno, predstavljaju okolnosti: situaciju, mogućnosti kojima osoba može da raspolaže. To, samo po sebi, nije ni dobro ni loše; osoba može da ih iskoristi ili ne. Ali one postoje, kao što postoje šahisti, o čemu smo ranije razgovarali, spremni na igru."
<BR>&nbsp;&nbsp;&nbsp;&nbsp;&nbsp;"Dvanaest različitih okolnosti?"
<BR>&nbsp;&nbsp;&nbsp;&nbsp;&nbsp;"Da. Prva kuća predstavlja identitet, druga imovinu, treća okolinu, i tako dalje. Ovo je zaista suviše uprošćeno..."
<BR>&nbsp;&nbsp;&nbsp;&nbsp;&nbsp;"Objasnio si. Sportska prognoza."
<BR>&nbsp;&nbsp;&nbsp;&nbsp;&nbsp;"Tako je. Planete se kreću kroz ove kuće, koje su zapravo podeoci nebeskog polutara. Trodimenzionalni podeoci, svakako, kao kriške pomorandže - i njih dvanaest čine nebo oko Zemlje."
<BR>&nbsp;&nbsp;&nbsp;&nbsp;&nbsp;Ajvo ponovo pogleda mapu. "Znači da je središnji krug Zemlja, a spoljni je ostatak vaseljenje, izrezan u dvanaest velikih kuća, i ovo pred nama je polovina pomorandže. Dobro."
<BR>&nbsp;&nbsp;&nbsp;&nbsp;&nbsp;"Dovoljno blizu. Planete predstavljaju različite načine na koje se osoba ispoljava. Sunce u prvoj kući znači..."
<BR>&nbsp;&nbsp;&nbsp;&nbsp;&nbsp;"Sunce? Zar nisi rekao planete?"
<BR>&nbsp;&nbsp;&nbsp;&nbsp;&nbsp;"Za nas su i Sunce i Mesec planete. Najbolje je da ovde zaboraviš ono što znaš iz astronomije; skoro da nema nijedne istinske sličnosti s astrologijom.
<BR>&nbsp;&nbsp;&nbsp;&nbsp;&nbsp;"Počinjem da cenim tvoju iskrenost. Znači, Sunce je planeta."
<BR>&nbsp;&nbsp;&nbsp;&nbsp;&nbsp;"Posmatrana sa Zemlje, sve su to tela u kretanju. Sol i Luna podjednako kao Venus i Pluto. Sva ona menjaju položaj na nebu. Mi ne sužavamo astronomiju; jednostavno usklađujemo pojmove za naše potrebe. Tehnički, astronomija je bila ta koja je sužavala: u početku je to bila pomoćna disciplina astrologije, a prvi astronomi su pre svega bili astrolozi. Ne postoji sukob."
<BR>&nbsp;&nbsp;&nbsp;&nbsp;&nbsp;"Razumem."
<BR>&nbsp;&nbsp;&nbsp;&nbsp;&nbsp;"Sunce predstavlja svrhu, Mesec osećanja, Mars inicijativu, i tako dalje. Postoje tabele u knjigama gde je sve to prikazano, ako ti je tako lakše. Tako Sunce u prvoj kući uvodi planetu svrhe u kuću identiteta. Osoba s ovim rasporedom, prema jednom objašnjenju, predodređena je da uzdiže svoje ja na ovaj ili onaj način i nastoji da vlada situacijom u kojoj se nalazi. To ne znači i da joj to i uspeva; naznačena je samo težnja. Često je više bombastična nego izuzetna."
<BR>&nbsp;&nbsp;&nbsp;&nbsp;&nbsp;"Govoriš kao da imaš rezerve prema tome. Postoje li druga objašnjenja o značenju Sunca - u prvoj kući?"
<BR>&nbsp;&nbsp;&nbsp;&nbsp;&nbsp;"Uvek postoje razlike u tumačenju. Ali moje rezerve su posledica pojednostavljenja. Mora se imati u vidu cela mapa, ne samo Sunce, da ne bi došlo do nesrećnih grešaka. Znaš, neko iz naše grupe ima baš taj položaj."
<BR>&nbsp;&nbsp;&nbsp;&nbsp;&nbsp;"Afra!"
<BR>&nbsp;&nbsp;&nbsp;&nbsp;&nbsp;"Na to sam mislio. To nije Afra, kao što vidiš iz mape: prva kuća je prazna. To je Beatriks."
<BR>&nbsp;&nbsp;&nbsp;&nbsp;&nbsp;"Mislim da počinjem da kapiram. Ako se osoba rodi kada je Sunce u jednom od ovih odeljaka, to govori nešto o njenoj ličnosti - ali samo nešto, ne sve. A pretpostavljam da Sunce kod svakog mora da bude negde. Koja je druga kuća?"
<BR>&nbsp;&nbsp;&nbsp;&nbsp;&nbsp;"Sticanja, između ostalog. Evo, napraviću spisak; tako je najlakše, rekao bih."
<BR>&nbsp;&nbsp;&nbsp;&nbsp;&nbsp;"Pa da. Znači da Sunce u drugoj kući nalazi svrhu u sticanju. Taj čovek će juriti novac."
<BR>&nbsp;&nbsp;&nbsp;&nbsp;&nbsp;"Ili će pokušavati da na neki drugi način ostvari ličnu korist.", reče Groton, ne prekidajući sastavljanje liste. "Imaš opštu predstavu. Naravno, ni sada ne postoji garancija da će se obogatiti - ali će verovatno pokušati."
<BR>&nbsp;&nbsp;&nbsp;&nbsp;&nbsp;"Gde je Sunce u mom... Šenovom horoskopu?"
<BR>&nbsp;&nbsp;&nbsp;&nbsp;&nbsp;"U dvanaestoj kući. To je ograničenost."
<BR>&nbsp;&nbsp;&nbsp;&nbsp;&nbsp;"Svrha u ograničenosti." Ajvo razmisli o tome. "To već pušta korenje, moram da priznam."
<BR>&nbsp;&nbsp;&nbsp;&nbsp;&nbsp;"Zapamti samo da Sunce, ma koliko da je važno, može da bude nadjačano od neke suprotstavljene konfiguracije na drugom mestu. I da ceo horoskop uistinu predstavlja verovatnoću a ne izvesnost. Nasleđe je očito veoma uticajno. Lav je pravi lavlji znak, ali miš rođen u znaku Lava ostaje miš."
<BR>&nbsp;&nbsp;&nbsp;&nbsp;&nbsp;"Zapamtiću", prihvati Ajvo, smešeći se. "Lavovski Miki."
<BR>&nbsp;&nbsp;&nbsp;&nbsp;&nbsp;"Obrati pažnju na položaj Sunca u Afrinom horoskopu."
<BR>&nbsp;&nbsp;&nbsp;&nbsp;&nbsp;Ajvo je još jednom osmotrio mapu, našavši da ga sad manje zbunjuje. "Je li to ovaj kružić sa tačkom u sredini? U devetoj kući. Ali nije sam tamo."
<BR>&nbsp;&nbsp;&nbsp;&nbsp;&nbsp;"Svakako da nije sam, i ovo je u izvesnom smislu izuzetan horoskop. Ali hajde da sada zanemarimo ostalo. Simbol Sunca se nalazi blizu ivice, kao što vidiš, praćen ekliptičkim položajem u stepenima i minutima, a s unutrašnje strane je zodijački znak, o kome ćemo uskoro govoriti."
<BR>&nbsp;&nbsp;&nbsp;&nbsp;&nbsp;"Šta predstavlja deveta kuća?"
<BR>&nbsp;&nbsp;&nbsp;&nbsp;&nbsp;"Shvatanje, svest, znanje."
<BR>&nbsp;&nbsp;&nbsp;&nbsp;&nbsp;"Afra, dakle, nalazi svrhu u shvatanju. To znači da teži poimanju stvari i, ako joj nasleđe podari visoku inteligenciju, steći će veliko znanje."
<BR>&nbsp;&nbsp;&nbsp;&nbsp;&nbsp;"Objašnjenje kaže: Sunce u devetoj kući usmerava praktičnu svrhu života ka težnji da se uzdigne ego kroz visoka načela i široka interesovanja. Ovaj položaj uvek uslovljava svesnu težnju prema intelektualnom razumevanju ili veri. Osoba rođena u ovom znaku je, u najboljem slučaju, sposobna da primeni korisna znanja i istinsku mudrost u svakoj situaciji, dok u najgorem slučaju teži da posmatra stvarnost sa samodopadnom netrpeljivošću ili licemerjem."
<BR>&nbsp;&nbsp;&nbsp;&nbsp;&nbsp;"To zvuči dovoljno precizno. A zapravo je tako uopšteno da bi moglo da se primeni skoro na svakoga."
<BR>&nbsp;&nbsp;&nbsp;&nbsp;&nbsp;"Pokušaću da budem određeniji - za svaku planetu. Ne možeš da podeliš čitav ljudski svet na dvanaest grupacija a da ne budeš uopšten. Kada proverimo položaj deset planeta u dvanaest kuća sa dvanaest znakova, i proverimo vladajuće simbole i opšte ustrojstvo, počinjemo da stičemo sliku kakva se dobija pomoću makroskopa. A sad mi reci gde vidiš Mesec?"
<BR>&nbsp;&nbsp;&nbsp;&nbsp;&nbsp;"Odmah pored Sunca. U istoj kući."
<BR>&nbsp;&nbsp;&nbsp;&nbsp;&nbsp;"Mesec predstavlja osećanja."
<BR>&nbsp;&nbsp;&nbsp;&nbsp;&nbsp;"Znači da je osećanje u razumevanju. Znati je znači voleti je?" Rekao je to olako, ali je bio svestan da se upravo to njemu dogodilo.
<BR>&nbsp;&nbsp;&nbsp;&nbsp;&nbsp;"Ne, to je spoljni utisak, izvan uticaja njenog horoskopa. Ovde je važno šta ona shvata i oseća. Tačnije: Mesec u devetoj kući usmerava celokupno lično iskustvo ka pitanjima morala, uzdižući ciljeve i motive iznad praktičnih potreba. Ovaj položaj preuveličava zaokupljenost idejama i motivima. Osoba rođena u ovom znaku u najboljem slučaju uspeva da posmatra stvarnost uz potporu razumevanja za svako ljudsko svojstvo, dok je u najgorem slučaju sklona da brine zbog apstraktnih stvari i potiskuje svaki nagon za delovanjem. Prepoznaješ li Afru u ovome?"
<BR>&nbsp;&nbsp;&nbsp;&nbsp;&nbsp;"Da, na neki način. Znaš, ovo je... Dobro, zar sve ovo nije suviše lično? Imam osećaj da zavirujem u stvari koje me se ne tiču." Primetio je da time prećutno priznaje da prihvata astrologiju, ali ga nije bilo briga. "Telesna nagost je jedno, ali..."
<BR>&nbsp;&nbsp;&nbsp;&nbsp;&nbsp;"Dobra primedba. Smatram da je detaljni horoskop neke osobe veoma sličan poverljivim podacima koji se poveravaju advokatu ili svešteniku. Ili medicinskom ili finansijskom izveštaju. Zbog toga sam oklevao da ti pokažem njenu mapu. Ali ako treba da donesem presudu koja bi mogla da utiče na čitav njen život..."
<BR>&nbsp;&nbsp;&nbsp;&nbsp;&nbsp;Ajvo ga je razumeo. "Ja ću... čuvati ovo kao tajnu. Čak i ako ona ne veruje u astrologiju, ili ja, ipak je to..."
<BR>&nbsp;&nbsp;&nbsp;&nbsp;&nbsp;Groton pređe na sledeći element. "Ekliptički znaci određuju narav. Ima ih dvanaest, poređanih slično kućama, ali se s njima ne podudaraju. Zbog toga moramo da unesemo njihove simbole: oznake duž ruba su približne budući da znaci nisu geometrijski predstavljeni kao što su kuće. Gde sada vidiš Sunce?"
<BR>&nbsp;&nbsp;&nbsp;&nbsp;&nbsp;"Sunce je mešanac između znaka za kvadratni koren i grbave muzičke note."
<BR>&nbsp;&nbsp;&nbsp;&nbsp;&nbsp;"To je Kaprikorn, Jarac. Ovo je..."
<BR>&nbsp;&nbsp;&nbsp;&nbsp;&nbsp;Ajvo ga prekide da bi razjasnio vezu koja ga je opsedala. "Šta si rekao da je Šen?"
<BR>&nbsp;&nbsp;&nbsp;&nbsp;&nbsp;"Arijes, Ovan. Njegov simbol možeš da prepoznaš po raširenim rogovima, u ovom slučaju se nalazi u rašljama dvanaeste kuće."
<BR>&nbsp;&nbsp;&nbsp;&nbsp;&nbsp;"Vidim. Krug s roščićima."
<BR>&nbsp;&nbsp;&nbsp;&nbsp;&nbsp;"Ne, ne taj; to je Taurus, Bik. Sledeći iznad njega."
<BR>&nbsp;&nbsp;&nbsp;&nbsp;&nbsp;Ajvo pronađe pravi simbol. "Znači, tako razdvajate ovce od koza! Ali šta će Ovan na Jarčevoj mapi? Mislio sam..."
<BR>&nbsp;&nbsp;&nbsp;&nbsp;&nbsp;"Sve kuće i svi znaci pojavljuju se na svim mapama. U ustrojstvu jedinke ima pomalo od svega. Ali položaj planeta pokazuje posebnost svake osobe. Šenovo sunce je u Ovnu, dok je kod Afre Mars u Ovnu; potpuno različite stvari, uveravam te."
<BR>&nbsp;&nbsp;&nbsp;&nbsp;&nbsp;"Sunce je važnije?"
<BR>&nbsp;&nbsp;&nbsp;&nbsp;&nbsp;"Zavisi od rasporeda. Uglavnom jeste; zato ga i koriste popularizovani horoskopi, iako je to kao kad kažeš da ti je mozak važniji od srca. Ovan slučajno vlada mozgom. Ali ne možeš bez jednog kao ni bez drugog. U Afrinom slučaju, Mars ima veliku težinu, i možda je čini osobom vatre koliko je to i Šen. Ali, kombinacija Sunca, Meseca i Merkura u Jarcu vrši ogroman pritisak na osobu zemlje - dobro, neću sad da se upuštam u subjektivno tumačenje. Ovo je obrazac KANTE, i planeta-DRŠKA, a to je Mars, otkriva posebno svojstvo ili važan smer interesa. Stoga ovaj vid njene mape pokazuje inicijativu i izuzetno samosavlađivanje."
<BR>&nbsp;&nbsp;&nbsp;&nbsp;&nbsp;Ajvo je počinjao da se gubi, sasvim kao onomad kad je Bred pokušao da mu pruži 'pojednostavljeno' objašnjenje. Međutim, ipak je video oblik kante, sa drškom na levoj strani i polukrugom ispunjenih kriški na desnoj. "Znači da je način na koji je Afra po svom nahođenju naumila da oživi Breda, ne misleći na rizik ili šta će biti posle toga - bio zapisan u trenutku njenog rođenja? Zato što se dogodilo da Mars bude u Ovnu? A ti si mogao da predvidiš..."
<BR>&nbsp;&nbsp;&nbsp;&nbsp;&nbsp;"Nije baš tako jednostavno, Ajvo. Postoji tako mnogo drugih činilaca, i moglo se dogoditi da ona reaguje na savim drugačiji način. Kajanje nije opravdanje. Ali ja sam zaista predvideo neku vrstu krize. Postojala je aktivnost Saturna otprilike u ovo doba njenog života, uz uticaj Marsa koji je izgleda bio krivac za njen prethodni problem sa Bredom. Kada je Bred nastradao. U sledećoj godini vlada Uran. To su tri krize za nju, prilično gusto nanizane, ali vreme može da odstupi za godinu ili više tamo ili ovamo, i ja jednostavno nisam u stanju da precizno odredim nijednu od njih."
<BR>&nbsp;&nbsp;&nbsp;&nbsp;&nbsp;"Ali sve su prilike da će imati i treću krizu, podjednako ozbiljnu kao prve dve, u istoj godini?"
<BR>&nbsp;&nbsp;&nbsp;&nbsp;&nbsp;"To bi otprilike bilo to, rečeno na tvoj način. Zapamti, ne tvrdim da..."
<BR>&nbsp;&nbsp;&nbsp;&nbsp;&nbsp;"Zapamtiću. Mogu li da pogledam mapu i sam proučim tumačenja? Rekao si da ti je potrebno nezavisno mišljenje..."
<BR>&nbsp;&nbsp;&nbsp;&nbsp;&nbsp;"Ne verujem da ćeš saznati mnogo, Ajvo. Potrebne su godine da..."
<BR>&nbsp;&nbsp;&nbsp;&nbsp;&nbsp;"Kladim se da negde u mom horoskopu stoji da volim sam da se pozabavim stvarima."
<BR>&nbsp;&nbsp;&nbsp;&nbsp;&nbsp;"Ne baš tako." Groton tada zastade, shvativši sugestiju. "Kako želiš. Ovo su tekstovi. Ovo su liste simbola koje sam ispisao, mapu već imaš. Postoje stvari koje ti nisam još objasnio, kao što je veliko trojstvo u vatri, i..."
<BR>&nbsp;&nbsp;&nbsp;&nbsp;&nbsp;"Mislim da imam dovoljno za početak. Recimo da mi daš oko jedan sat za ovo. Možda ću strašno da zastranim, ali ću se truditi da zauzmem svoj stav. A onda ćemo moći da odlučimo o suđenju. I mislim da bi mi dobrodošle i druge mape, radi poređenja."
<BR>&nbsp;&nbsp;&nbsp;&nbsp;&nbsp;"Zapisano u zvezdama", reče Groton, dobroćudno popuštajući, i ostavi ga.
<BR>&nbsp;&nbsp;&nbsp;&nbsp;&nbsp;Ajvo je prvo pregledao Beatriksinu mapu. Bio je to krug izdeljen na dvanaest odsečaka kao i onaj prvi, ali su se oznake razlikovale. U sredini je bilo dato vreme i mesto njeno rođenja: 20. februar 1943, 6:23 CST posle ponoći, Dalas, Teksas. 33N 97W. Geografske koordinate, zaključio je. Ispod toga se nalazilo nekoliko matematičkih zabeleški i reč 'ljuljaška'. Zanemario je sve ovo i usredsredio se na simbole.
<BR>&nbsp;&nbsp;&nbsp;&nbsp;&nbsp;Pronašao je Sunce u prvoj kući, baš kao što je Groton rekao. "Svrha u identitetu", promrmljao je i listao najbliži tekst dok nije našao poglavlje 'Planete u dvanaest kuća'. Pogled u objašnjenje uverio ga je da je pravilno zaključio.
<BR>&nbsp;&nbsp;&nbsp;&nbsp;&nbsp;Sada je sa više pouzdanja pronašao Mesec u sedmoj kući. "Osećanje u zajedništvu", reče i proveri listu. Našao je to mesto i pročitao: "...u najboljem slučaju u stanju je da pronađe zajedničke elemente u odnosu sa svakom drugom osobom, dok u najgorem slučaju ume sebi nepotrebno da oteža život." Setio se interesovanja koja su delili za poeziju i muziku, koja su bila otkrivena tek kada se pojavila potreba za razgovorom i druženjem, i klimnuo je glavom. Prisetio se i njene snažne lične reakcije na Afrinu ludost.
<BR>&nbsp;&nbsp;&nbsp;&nbsp;&nbsp;Zatim je potražio znake. Njeno Sunce je bilo u Ribama: svrha u saosećanju. Prva knjiga bila je otvorena na kućama i hteo je da tu ostane, te je otvorio drugu. Ovaj tom je bio star i izlizan.
<BR>&nbsp;&nbsp;&nbsp;&nbsp;&nbsp;"Ribe daju veoma osetljivu prirodu..." pročitao je. "Težnja da se razumeju bližnji i da im se oprosti, da se saživi sa njima i iznad svega da se pritekne u pomoć svima ugnjetenima na svetu... ponešto tužan idealizam... često slična Pepeljuzi u praktičnim životu..."
<BR>&nbsp;&nbsp;&nbsp;&nbsp;&nbsp;Zastao je da razmisli o ovome. Bio je to najbliži opis Beatriks koji je mogao da zamisli. Odeljak kao da je bio pisan imajući nju na umu.
<BR>&nbsp;&nbsp;&nbsp;&nbsp;&nbsp;Okrenuo je naslovnu stranu:Astrologija i njena praktična primena, od E. Parkera. Prevod sa holandskog. Objavljena 1927. godine.
<BR>&nbsp;&nbsp;&nbsp;&nbsp;&nbsp;Petnaest ili više godina pre nego što se Beatriks rodila.
<BR>&nbsp;&nbsp;&nbsp;&nbsp;&nbsp;Ponovo je pogledao mapu i pronašao Mesec u Devici. "Osećanje u poistovećivanju", pomislio je. U knjizi je stajalo: "Postoji velika ljubav prema lepim umetnostima, posebno prema literaturi. Često se uživa u umetničkim delima, bez posebnog ispoljavanja istog..."
<BR>&nbsp;&nbsp;&nbsp;&nbsp;&nbsp;Sada već uzbuđen, prešao je na drugi tekst - objavljen 1945, od izvesnog Marka Edmunda Džounsa - i potražio Mesec u Devici, radi potvrde. "Reaguje na druge osobe sa dubokom glađu za zajedničkim doživljajem..."
<BR>&nbsp;&nbsp;&nbsp;&nbsp;&nbsp;Budi objektivan, reče sebi.Samo reaguješ na ono što se podudara.
<BR>&nbsp;&nbsp;&nbsp;&nbsp;&nbsp;Ali se ipak pitao...
<BR>&nbsp;&nbsp;&nbsp;&nbsp;&nbsp;Izvukao je Afrinu mapu i počeo da proučava elemente i da pravi zabeleške. Uprkos tome, ubrzo se izgubio u mnogobrojnim činiocima, i otkrio neka neslaganja među tekstovima. Na kraju je odlučio da postupi na praktičan način: načinio je tabelu skraćenih elemenata, tako da može ih da posmatra kao celinu:
<BR>
<BR>&nbsp;&nbsp;&nbsp;&nbsp;&nbsp;PLANETA KUĆA ZNAK OPIS
<BR>&nbsp;&nbsp;&nbsp;&nbsp;&nbsp;Sunce 9. Jarac Svrha u razumevanju pristras-
<BR>&nbsp;&nbsp;&nbsp;&nbsp;&nbsp;nost
<BR>&nbsp;&nbsp;&nbsp;&nbsp;&nbsp;Mesec 9. Jarac Osećanje u razumevanju pris-
<BR>&nbsp;&nbsp;&nbsp;&nbsp;&nbsp;trasnost
<BR>&nbsp;&nbsp;&nbsp;&nbsp;&nbsp;PLANETA KUĆA ZNAK OPIS
<BR>&nbsp;&nbsp;&nbsp;&nbsp;&nbsp;Mars 12. Ovan Inicijativa u samosavlađivanju
<BR>&nbsp;&nbsp;&nbsp;&nbsp;&nbsp;stremljenju
<BR>&nbsp;&nbsp;&nbsp;&nbsp;&nbsp;Venera 8. Strelac Sticanje u obnavljanju uprav-
<BR>&nbsp;&nbsp;&nbsp;&nbsp;&nbsp;ljanju
<BR>&nbsp;&nbsp;&nbsp;&nbsp;&nbsp;Merkur 9. Jarac Duhovnost u razumevanju pri-
<BR>&nbsp;&nbsp;&nbsp;&nbsp;&nbsp;strasnosti
<BR>&nbsp;&nbsp;&nbsp;&nbsp;&nbsp;Jupiter 6. Vaga Oduševljenje u dužnosti, jed-
<BR>&nbsp;&nbsp;&nbsp;&nbsp;&nbsp;nakosti
<BR>&nbsp;&nbsp;&nbsp;&nbsp;&nbsp;Saturn 7. Strelac Osećajnost u zajedništvu up-
<BR>&nbsp;&nbsp;&nbsp;&nbsp;&nbsp;ravljanju
<BR>&nbsp;&nbsp;&nbsp;&nbsp;&nbsp;Uran 4. Lav Nezavisnost u domu, sigurno-
<BR>&nbsp;&nbsp;&nbsp;&nbsp;&nbsp;sti
<BR>&nbsp;&nbsp;&nbsp;&nbsp;&nbsp;Neptun 6. Škorpija Obaveza u dužnosti, kreativ-
<BR>&nbsp;&nbsp;&nbsp;&nbsp;&nbsp;nosti
<BR>&nbsp;&nbsp;&nbsp;&nbsp;&nbsp;Pluton 5. Devica Opsesija u poreklu, poistove-
<BR>&nbsp;&nbsp;&nbsp;&nbsp;&nbsp;ćivanju
<BR>
<BR>&nbsp;&nbsp;&nbsp;&nbsp;&nbsp;Ajvo osmotri svoj proizvod s ponešto osujećenim ponosom. Pretvorio je nerazumljiv horoskop u razumljiv: sveo je obimnu građu na suštinu. Haos u red, tako reći - i opet nije znao šta da radi s tim. Bilo je tu mnogo pristrasnosti, vezane sa svrhom, osećanjem i duhovnošću, i to je svakako imalo sličnosti s Afrinim porivima. Ali je i razumevanje bilo povezano s iste tri osobine. Zatim je tu bilo oduševljenje za dužnost i jednakost; obaveza u dužnosti i kreativnosti; opsesija u poreklu i poistovećivanju.
<BR>&nbsp;&nbsp;&nbsp;&nbsp;&nbsp;I šta mu je sve ovo kazalo o njenoj mogućoj reakciji na suđenje na Tritonu? Da li bi joj ono pomoglo ili bi je odvelo u samoubistvo? Ili bi sve prozrela i ismejala?
<BR>&nbsp;&nbsp;&nbsp;&nbsp;&nbsp;Afra je bila osoba, a ne mapa ili tabela.
<BR>&nbsp;&nbsp;&nbsp;&nbsp;&nbsp;Trebalo je da astrologiju prepusti Grotonu.
<BR>&nbsp;&nbsp;&nbsp;&nbsp;&nbsp;Ajvo protrese glavom koja je pucala, kao da će time osloboditi koristan zaključak, i odloži papire u stranu. Zatim ode u svoj stan i uze kutiju u kojoj su se nalazili njegovi beskorisni artefakti sa Zemlje. Nije stigao da ih vrati u odelo posle topljenja. Novčić je trebalo da bude među tim drangulijama... Da, njegovi ispitivački prsti pronađoše disk. Izvukao ga je ne pogledavši, bacio uvis, uhvatio i pokrio dlanom. "Glava da joj sudimo, pismo da batalimo", reče glasno. Onda pogleda.
<BR>&nbsp;&nbsp;&nbsp;&nbsp;&nbsp;Bio je to žeton za autobus, nije imao ni pismo ni glavu.
<BR>
<BR>&nbsp;&nbsp;&nbsp;&nbsp;&nbsp;Groton kucnu, zahtevajući pažnju. "Nema potrebe da budemo suviše formalni. Ajvo, određen si za tužioca. Molim, iznesi slučaj."
<BR>&nbsp;&nbsp;&nbsp;&nbsp;&nbsp;Ajvo ustade, osetivši se na trenutak kao da se zaista nalazi u sudnici i obraća se dvanaestočlanoj poroti. "Harolde, ovim nameravam da nepobitno dokažem da je Afra Samerfild svesno i sa zlom namerom umorila Bredlija Karpentera. Ona..."
<BR>&nbsp;&nbsp;&nbsp;&nbsp;&nbsp;Afra besno skoči na noge. "Kakve reči! Od svih besmislenih, neosnovanih, uvredljivih..."
<BR>&nbsp;&nbsp;&nbsp;&nbsp;&nbsp;Ućutala je, videvši da ostali sede nemi i svečani.
<BR>&nbsp;&nbsp;&nbsp;&nbsp;&nbsp;Groton se polako okrete i obrati joj se. "Naravno, slobodna si da se izraziš, Afra. Ali bilo bi bolje da pustiš Beatriks da govori u tvoju odbranu. Neophodno je da utvrdimo istinu u ovom slučaju, ako ćemo da živimo u miru ovde."
<BR>&nbsp;&nbsp;&nbsp;&nbsp;&nbsp;Pokorila se, dirljiva u svom jadu i iznenadnoj nesigurnosti. "Da, svakako, Harolde. Razumem."
<BR>&nbsp;&nbsp;&nbsp;&nbsp;&nbsp;"Ajvo, nastavi molim te."
<BR>&nbsp;&nbsp;&nbsp;&nbsp;&nbsp;"Pred nama je uobražena i razmažena mlada žena iz visoke srednje klase. Vaspitana je da smatra sebe višom od običnog naroda, zbog čistote krvi, imovnog stanja porodice i kvaliteta obrazovanja. Ona poseduje bistar um i teži da smatra nižim od sebe, iz istog razloga, duhovno sporije osobe. Istovremeno, zavidi onima sa dokazano većom inteligencijom, budući da takve osobe, po njenom mišljenju, zauzimaju višu lestvicu u hijerarhiji. One su, rečju, nadmoćne."
<BR>&nbsp;&nbsp;&nbsp;&nbsp;&nbsp;Afra ga je zapanjeno posmatrala. "Zaista veruješ u to? Da sam..." Ali tu ponovo zastade, kad postade svesna njegovog službenog držanja. "Žao mi je. Neću više upadati."
<BR>&nbsp;&nbsp;&nbsp;&nbsp;&nbsp;"Zamislite sada situaciju koja je nastala kada se zaposlila na orbitirajućem Projektu Makroskop, kao sekretarica sa visokim ovlašćenjima. Većina - skoro sve izučeno osoblje ovde, imalo je veće obrazovanje i prirodne sposobnosti od nje. U poređenju s njima bila je i neuka i tupa. Ovo ju je svakako dovelo u stanje neprestane zavisti. Niko ne voli pomisao da je podređen ili da ga drugi smatraju takvim, bez obzira kako stvari zaista stoje."
<BR>&nbsp;&nbsp;&nbsp;&nbsp;&nbsp;Ajvo je nameravao da preuveliča slučaj, ne verujući lično u sve to, ali je otkrio da se slaže sa sopstvenom retorikom. Optužujući nju imenovao je neke svoje osobine. Sam se osećao podređen, i to mu se nikada nije dopadalo. A Afra jeste bila intelektualni skorojević.
<BR>&nbsp;&nbsp;&nbsp;&nbsp;&nbsp;"Štaviše, ovo osoblje je bilo sastavljeno od pripadnika više rasa. Negroidni, mongolski tip i polutani, i svi sa višim počastima od nje, nasledno i društveno. Čak su i neki službenici za održavanje bili u stanju da osvoje privilegije koje ona nije mogla. Setite se, rođena je u Džordžiji. Za nju su sve ove osobe - crnje, žuće i žabari, podnošljivi dok su 'na svom mestu' ali nikad priznati kao jednaki, a kamoli bolji. Osim toga, bili su drugih nacionalnosti i ideologija: socijalizam, komunizam i fašizam. Za nju je podrigivanje posle jela prostakluk, a pozdrav ljubljenjem u obraz između pripadnika istog pola - gnusan."
<BR>&nbsp;&nbsp;&nbsp;&nbsp;&nbsp;Išao je predaleko, pominjući tričarije, ali nije mogao da se zaustavi. Iz njega je izlazilo nakupljeno ogorčenje, a ona ga je oličavala. Bio je besan na nju zato što ju je voleo.
<BR>&nbsp;&nbsp;&nbsp;&nbsp;&nbsp;"Ali ju je jedna stvar ipak zadržavala tamo, uprkos očiglednoj nepogodnosti za taj posao. Upoznala je privlačnog mladog naučnika, Amerikanca, neznatno inteligentnijeg od sebe, koji je bio voljan da se druži. Ona je - postala opčinjena njim." Prevod: Ajvo je bio ljut zato što je Afra volela Breda...
<BR>&nbsp;&nbsp;&nbsp;&nbsp;&nbsp;Afrino čelo preseče bora a lice joj buknu, ali se nije pomerila niti je progovorila.
<BR>&nbsp;&nbsp;&nbsp;&nbsp;&nbsp;"Ali se na kraju ispostavilo, posle kratke ali prisne veze, da ju je ovaj Amerikanac obmanuo. Bio je mnogo većih umnih sposobnosti od nje, sa namerno pogrešno datim podacima o tom pitanju. Imao je znatno veće obrazovanje, i posmatrao je ono što je za nju bilo veridba pred brak, samo kao prolaznu zabavu. Štaviše, predložio joj je da svoje usluge prepusti jednom njegovom poznaniku. Ona se tako našla u najnižem položaju koji je mogla da zamisli: postala je takozvano belo roblje."
<BR>&nbsp;&nbsp;&nbsp;&nbsp;&nbsp;Beatriks se uznemireno pomeri. "Ajvo, to je užasno. Nemaš prava da je optužiš za..."
<BR>&nbsp;&nbsp;&nbsp;&nbsp;&nbsp;Više nije osećao gnev, bio je hladan. "Za de facto prostituciju? Nisam to ni hteo. Samo sam dokazivao da ju je Bredli Karpenter smatrao razbibrigom. Njegov pravi cilj..."
<BR>&nbsp;&nbsp;&nbsp;&nbsp;&nbsp;"Preteruješ", upozori ga Groton. "Ne sudimo Bredu."
<BR>&nbsp;&nbsp;&nbsp;&nbsp;&nbsp;Ajvo je rado napustio tu temu. Bred je, na kraju krajeva, bio njegov drugar. Znao je kakav je Bred, već dvadeset godina: učtivi, oprezni, bezbojni Šen. Ako je Bred bezobzirno koristio ljude, šta bi tek Šen učinio?
<BR>&nbsp;&nbsp;&nbsp;&nbsp;&nbsp;"Na kraju se pokazalo da je njen budući verenik i sam bio mešane krvi: mulat ili nešto gore, po njoj. I odrastao je u koloniji slobodne ljubavi, gde je moral u običajnom smislu bio nepoznat. Saznala je da nije prva koja je bila bliska s njim; da je u stvari tek poslednja u podugačkom nizu devojaka - i mladića - svih rasa."
<BR>&nbsp;&nbsp;&nbsp;&nbsp;&nbsp;Vajna osuda! Ajvo je sam bio podjednako konzervativan kao Afra, i isto toliko pun predrasuda, uprkos svesti o svom poreklu. A ipak je živeo po običajima projekta, sve dok se ovaj nije raspao. Kada se kasnije sretao s tamošnjim devojkama, priuštio bi sebi uobičajene radosti. Neupućeni bi ovo smatrali čistim promiskuitetom. Međutim, projekat je stvarao posebnu povezanost: njegovi vaspitanici su imali isto nasleđe, i među njima nije bilo ograničenja. Zar je postojalo nešto prirodnije od duhovnog i telesnog zajedništva, kada se na taj način obnavlja deo onog šireg drugovanja?
<BR>&nbsp;&nbsp;&nbsp;&nbsp;&nbsp;Ajvo je bio šokiran Afrinom nagošću i ponašanjem kada je onomad tražila da je opipaju - ali to je bilo zato što nije pripadala projektu. Da je bio zaista nepristrasan, ne bi bio u neprilici. Ona je bila postojana u svojim stavovima, tada, i u svojoj vezi sa Bredom, dok je on, zapravo, bio licemer. Njemu je trebalo suditi, ne njoj...
<BR>&nbsp;&nbsp;&nbsp;&nbsp;&nbsp;Bilo je vreme da se sredi, da ne bi ponovo zastranio. Pokazao je prema Afri. "Nije naše, kao što nije bilo njeno, da sudimo o moralu Bredlija Karpentera. Mrtav je, zaslugom ove žene. Na nama je da utvrdimo da li je okrivljena imala motiv da počini ubistvo - a imala ga je, sudeći po licemernim shvatanjima. Njen čin mora se posmatrati u ovom svetlu. Presuda može da bude samo jedna: kriva je."
<BR>&nbsp;&nbsp;&nbsp;&nbsp;&nbsp;Govorio je dobro, ali se osećao uskogrudo i bolesno. Ovo suđenje otkrilo mu je neprijatne stvari o njemu samom.
<BR>&nbsp;&nbsp;&nbsp;&nbsp;&nbsp;Beatriks, branilac po dužnosti, preuzela je reč. Sada je već bila ispijena, i brižna, ali joj je glas bio čvrst. "Harolde, sve je ovo pogrešno. Ajvo je preuveličao stvari. Ne postoji niko ko ne bi bio osuđen takvim načinom rasuđivanja. Afra je pokušala da povrati čoveka koga je volela, učinila je sve što je mogla, ali nije uspela. Niko drugi ništa nije preduzeo. Mi bismo ga ostavili da iščili tamo u kadi. Da je znala šta će se dogoditi, nikada ne bi..."
<BR>&nbsp;&nbsp;&nbsp;&nbsp;&nbsp;"Ne", reče Afra. "Nisam mogla da podnesem da ostane onako, kao pihtija, ili kao idiot. Bilo je bolje da umre, nego ovo."
<BR>&nbsp;&nbsp;&nbsp;&nbsp;&nbsp;Ajvo se sledi... Beatriks je dobro vodila slučaj - a Afra ga je upravo minirala.
<BR>&nbsp;&nbsp;&nbsp;&nbsp;&nbsp;"To nije istina!" reče joj Beatriks. "Ti samo misliš da treba da preuzmeš krivicu zato što je umro. Ali on je to sam učinio - namerno se suočio s razaračem."
<BR>&nbsp;&nbsp;&nbsp;&nbsp;&nbsp;Afra je zurila ispred sebe. Beatriks je bila u pravu. Afra nije nameravala da ubije Breda. Preduzela je bezizgledan rizik samo da bi ga povratila - iz mrtvih, u stvari. Njen neuspeh nije posledica zle namere.
<BR>&nbsp;&nbsp;&nbsp;&nbsp;&nbsp;"Imaš nešto da izjaviš u svoju korist?" Groton upita Afru, trenutak kasnije.
<BR>&nbsp;&nbsp;&nbsp;&nbsp;&nbsp;Nije bilo odgovora.
<BR>&nbsp;&nbsp;&nbsp;&nbsp;&nbsp;"U tom slučaju, pošto sam saslušao viđenja i kako sam već upoznat sa pozadinom ovog slučaja, ovlašćen sam da donesem nepristrasnu odluku."
<BR>&nbsp;&nbsp;&nbsp;&nbsp;&nbsp;Groton je igrao do kraja, ali je Ajvo imao utisak da je ovo 'suđenje' otišlo bestraga. Afra se nije propisno branila, i nije mogla da bude službeno oslobođena krivice. Ništa nisu postigli.
<BR>&nbsp;&nbsp;&nbsp;&nbsp;&nbsp;"Proglašavam optuženu krivom za predrasudno držanje u pogledu dobrobiti pokojnika, Bredlija Karpentera. Motivi za otvoreno, planirano ubistvo ipak nisu dokazani, i može se dati više tumačenja za postupke optužene. U najgorem slučaju, bili su nepromišljeni. Stvarno oruđe ubistva izgleda da je bila pojava koju nazivamo razarač, u kombinaciji s pogrešno shvaćenom svrhom procesa topljenja. Popravak optužene stoga je, po svemu sudeći, izvodljiv."
<BR>&nbsp;&nbsp;&nbsp;&nbsp;&nbsp;Brate mili, hoće li Afra ovo da proguta?
<BR>&nbsp;&nbsp;&nbsp;&nbsp;&nbsp;"Hoćeš da kažeš da je bio nesrećan slučaj?" upita Beatriks. "A ona ipak mora da ispašta zbog toga?"
<BR>&nbsp;&nbsp;&nbsp;&nbsp;&nbsp;"Tako nešto." složi se Groton. "Nepromišljenost je, rekao bih, jasno navedena u mojoj presudi."
<BR>&nbsp;&nbsp;&nbsp;&nbsp;&nbsp;"Onda je valjda sve u redu."
<BR>&nbsp;&nbsp;&nbsp;&nbsp;&nbsp;Ajvo klimnu u znak slaganja.
<BR>&nbsp;&nbsp;&nbsp;&nbsp;&nbsp;"Stoga te osuđujem, Afra Samerfild iz Džordžije, na izgonstvo iz zajednice ravnopravnih ljudi, do trenutka kada će neutralizacija pomenutog razarača izgledati ostvariva, tako da nikada više nijedna druga osoba ne bude ugrožena. Ovo će se smatrati popravnom merom. Dalje: pošto je za sve ovo u izvesnoj meri bio odgovoran i tvoj ponos, ova kazna uključuje i vreme provedeno u teškim poslovima. Preuzećeš održavanje bašte i kuvanje i pranje za ceo logor na Tritonu i nećeš napuštati prostor bašta-kuhinja-vešernica, osim kada nameštaš krevete i obavljaš druge uslužne poslove koji budu potrebni ili ti ih daju ostali članovi ovog logora. Ovaj rad će prestati samo ako grupa napusti sadašnje boravište, i tada ćeš moći da podneseš molbu grupi za ponovni prijem u zajednicu, na probni period. Do tog trenutka niko ti se neće obraćati po imenu, niti ćeš ti imati prava da nazoveš bilo kog člana grupe njegovim imenom."
<BR>&nbsp;&nbsp;&nbsp;&nbsp;&nbsp;I Afra, začudo, klimnu glavom. Želela je da bude kažnjena!
<BR>&nbsp;&nbsp;&nbsp;&nbsp;&nbsp;"Ova kazna", reče Groton pošto je poćutao, "odložena je, zbog..."
<BR>&nbsp;&nbsp;&nbsp;&nbsp;&nbsp;"Ne!" reče Afra ravnim glasom. "Kazna je pravedna."
<BR>&nbsp;&nbsp;&nbsp;&nbsp;&nbsp;Groton je imao na umu samo usmeni prekor. Afra, naslutivši to, zahtevala je da kazna bude izvršena. Naravno, imala je pravo na to. Ali, da li su joj tako pomagali da se oporavi ili su samo pothranjivali njen mazohizam?
<BR>
<BR>&nbsp;&nbsp;&nbsp;&nbsp;&nbsp;"Devojko", odreza Ajvo u interkom.
<BR>&nbsp;&nbsp;&nbsp;&nbsp;&nbsp;Posle nekoliko sekundi začu se Afrin glas. "Gospodine?"
<BR>&nbsp;&nbsp;&nbsp;&nbsp;&nbsp;"Javi se u salon radi razgovora."
<BR>&nbsp;&nbsp;&nbsp;&nbsp;&nbsp;Pojavila se poslušno, odevena u skromnu crnu suknju koja je padala ispod kolena i bluzu dugačkih rukava, preko koje je obukla prostranu kućnu haljinu. Kosa joj je bila pokupljena u neuglednu maramu, tako da je donekle podsećala na opaticu.
<BR>&nbsp;&nbsp;&nbsp;&nbsp;&nbsp;Nemo je stajala, čekajući da joj se obrati.
<BR>&nbsp;&nbsp;&nbsp;&nbsp;&nbsp;"Sedi."
<BR>&nbsp;&nbsp;&nbsp;&nbsp;&nbsp;"Gospodine?"
<BR>&nbsp;&nbsp;&nbsp;&nbsp;&nbsp;"Sedi, hoću nešto da ti pokažem"
<BR>&nbsp;&nbsp;&nbsp;&nbsp;&nbsp;Spustila se na najneudobnije moguće mesto.
<BR>&nbsp;&nbsp;&nbsp;&nbsp;&nbsp;Ajvo stade pred tablu koju je postavio. "Koncepcija kosmologije", reče zauzimajući držanje predavača. "Raspoložive činjenice pokazuju da je naša vaseljena u stanju neprekidnog širenja. Proračuni nagoveštavaju da postoji granica tog širenja, određena promenljivama koje su suviše složene da bismo ovde govorili o njima. Radi praktičnosti, zamislićemo vaseljenu kao taj četvorodimenzionalni okvir iza kojeg naš trodimenzionalni prostor i materija ne mogu da se šire: granice kosmosa. I smatraćemo da su ove četiri dimenzije po prirodi prostorne, iako je u stvari vaseljena skup od N dimenzija, sa samo nekoliko prostornih i mnogo onih koje su u međudejstvu sa prostornim ravnima na posredan način. Jesi li razumela?"
<BR>&nbsp;&nbsp;&nbsp;&nbsp;&nbsp;"Na koje druge dimenzije misliš?"
<BR>&nbsp;&nbsp;&nbsp;&nbsp;&nbsp;"Vreme, masa, intenzitet, verovatnoća - bilo koje izmerljivo ili teorijski izmerljivo svojstvo."
<BR>&nbsp;&nbsp;&nbsp;&nbsp;&nbsp;Klimnula je glavom, i video je da ju je zainteresovao. Ništa bolje od nekoliko nedelja na suvoparnim poslovima u domaćinstvu pa da zvezdana prostranstva postanu još privlačnija. "Sad pretpostavimo da trodimenzionalni kosmos koji poznajemo može biti sažeto predstavljen: kao jednodimenzionalna nit." Povukao je liniju na tabli. "Ako više voliš, možeš da je zamisliš kao uže ili odsečak cevi, koji u sebi sadrži tri dimenzije, ali konačan i savitljiv." Dopunio je svoj crtež:
<BR>
<BR>&nbsp;&nbsp;&nbsp;&nbsp;&nbsp;"Sasvim jasno", reče ona. "Cev makroskopskog obima predstavljena linijom."
<BR>&nbsp;&nbsp;&nbsp;&nbsp;&nbsp;"Naša četvrta prostorna dimenzija je sada predstavljena dvodimenzionalnom figurom - krugom."
<BR>&nbsp;&nbsp;&nbsp;&nbsp;&nbsp;Obrisao je odsečak cevi i nacrtao krug na tabli. "Naša linija se nalazi u ovom krugu. Recimo da se pruža od tačke A do tačke B unutar kruga." Ucrtao je i to:
<BR>
<BR>&nbsp;&nbsp;&nbsp;&nbsp;&nbsp;"Krajevi vaseljena", složi se ona.
<BR>&nbsp;&nbsp;&nbsp;&nbsp;&nbsp;"Nazovimo ovu trodimenzionalnu liniju u četvorodimenzionalnom krugu tek rođenom vaseljenom, ili sasvim malo starijom."
<BR>&nbsp;&nbsp;&nbsp;&nbsp;&nbsp;"Legendarni veliki prasak."
<BR>&nbsp;&nbsp;&nbsp;&nbsp;&nbsp;"Da. A sada, kako će naš nepromenljivi krug primiti našu promenljivu liniju - ako se ta linija produži? Recimo ako se linija AB produži do 2AB?"
<BR>&nbsp;&nbsp;&nbsp;&nbsp;&nbsp;"Morala bi da se uvija", reče ona odmah.
<BR>&nbsp;&nbsp;&nbsp;&nbsp;&nbsp;"Baš tako." Obrisao je crtež i nacrtao drugi sa zakrivljenom linijom:
<BR>
<BR>&nbsp;&nbsp;&nbsp;&nbsp;&nbsp;"Naša vaseljena se širi već neko vreme", nastavio je. "Kako bi predstavila stostruko produženje?"
<BR>&nbsp;&nbsp;&nbsp;&nbsp;&nbsp;Ustala je, prišla tabli, uzela kredu od njega i nacrtala, umesto poslednje, složeniju figuru:
<BR>
<BR>&nbsp;&nbsp;&nbsp;&nbsp;&nbsp;"Vrlo dobro", reče on. "A produženje hiljadu puta? Milion puta?"
<BR>&nbsp;&nbsp;&nbsp;&nbsp;&nbsp;"Zakrivljenja bi dobila svoja zakrivljenja", reče ona, "ako pretpostavimo da je tvoja linija neograničeno savitljiva. Mogu li da nacrtam detaljan odsečak?"
<BR>&nbsp;&nbsp;&nbsp;&nbsp;&nbsp;"Možeš."
<BR>&nbsp;&nbsp;&nbsp;&nbsp;&nbsp;Učinila je to, pažljivo:
<BR>
<BR>&nbsp;&nbsp;&nbsp;&nbsp;&nbsp;"Ovo bi pravilo veće petlje", objasnila je, "a male bi bile jednako podeljene, dok tvoj krug ne bi postao gusta masa niti. Promer i savitljivost ove linije bili bi jedino ograničenje ovog procesa."
<BR>&nbsp;&nbsp;&nbsp;&nbsp;&nbsp;"Odlično", reče on. "Sedi."
<BR>&nbsp;&nbsp;&nbsp;&nbsp;&nbsp;Na trenutak se narogušila, a onda se setila svog pojožaja. Sela je.
<BR>&nbsp;&nbsp;&nbsp;&nbsp;&nbsp;"Pretpostavljajući da je ova kosmologija ispravna", podučavao je, "obratimo pažnju na izvesne pojave." Pokazao je kredom. "Naša linija dodiruje sebe na mnogo mesta, podjednako kod malih i većih zakrivljenja. Šta ako bi bilo moguće preći mesta dodira, umesto da se na uobičajen način putuje duž naše linije?"
<BR>&nbsp;&nbsp;&nbsp;&nbsp;&nbsp;"Duž linije od jedne do druge tačke u svemiru? Kao od Zemlje do Neptuna?" Klimnuo je glavom.
<BR>&nbsp;&nbsp;&nbsp;&nbsp;&nbsp;"Zašto?" Zastala je, shvativši mogućnost. "Ako su Zemlja i Neptun na zakrivljenjima koja se dodiruju, moglo bi se preskočiti sa jedne na drugu planetu za, doslovno, nikakvo vreme."
<BR>&nbsp;&nbsp;&nbsp;&nbsp;&nbsp;"Recimo da je to ovde slučaj, i da su ta susedna zakrivljenja ovde. "Pokazao je vrh prvog većeg zakrivljenja. "Pretpostavimo da ukupne pripreme čine da trajanje jednog skoka bude stvar nekoliko sati. Koliko bi bilo potrebno da se stigne od Zemlje do Alfe Kentauri?"
<BR>&nbsp;&nbsp;&nbsp;&nbsp;&nbsp;"Zavisi od njenog položaja i rasporeda. Moglo bi da bude u jednom skoku, ili bi bilo potrebno nekoliko meseci skakanja. Na taj način bi se lako obišla cela Galaksija - ako je ovo viđenje prirode prostora tačno."
<BR>&nbsp;&nbsp;&nbsp;&nbsp;&nbsp;"Makroskop ukazuje da je tako."
<BR>&nbsp;&nbsp;&nbsp;&nbsp;&nbsp;Odmah je povezala. "Znači da je polazište razarača teorijski dostupno?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;Ona ga pogleda, očima u koje se vraćao život. I ona je, poput Beatriks, smršala, ali je još bila prelepa. "Koliko dugo nosiš tu košulju?"
<BR>&nbsp;&nbsp;&nbsp;&nbsp;&nbsp;On zamuca, potpuno zatečen. "N-ne znam. Zašto?"
<BR>&nbsp;&nbsp;&nbsp;&nbsp;&nbsp;"Predugo. Mogu li?"
<BR>&nbsp;&nbsp;&nbsp;&nbsp;&nbsp;"Ja..."
<BR>&nbsp;&nbsp;&nbsp;&nbsp;&nbsp;Stala je iza njega, izvukla mu košulju i raskopčala je. Svukla je sa njega i tutnula pod mišicu. Poljubila ga je ovlaš u obraz i otišla, ostavljajući ga pomalo ošamućenog.
<BR>&nbsp;&nbsp;&nbsp;&nbsp;&nbsp;Bilo mu je prisilno pokazano ko je taj ko vodi ovu igru.
<BR>&nbsp;&nbsp;&nbsp;&nbsp;&nbsp;Miš rođen u znaku lava ostaje miš, setio se. Afra, koliko god nisko da je pala, ostala je jača ličnost od njega.
<BR>&nbsp;&nbsp;&nbsp;&nbsp;&nbsp;Šest sati kasnije košulja mu je vraćena, čista i mirišljava.
<BR>&nbsp;&nbsp;&nbsp;&nbsp;&nbsp;Potražio je Afru, ne znajući šta da kaže i da li da to kaže - i pronašao je kako kleči na Bredovom grobu, sa cvećem grahorice u ruci, i suzama na obrazima.
<BR>&nbsp;&nbsp;&nbsp;&nbsp;&nbsp;A šta je drugo očekivao?
<BR>
<BR>&nbsp;&nbsp;&nbsp;&nbsp;&nbsp;Zemlja: grad: "nerazvijen" kraj.
<BR>&nbsp;&nbsp;&nbsp;&nbsp;&nbsp;Deca su se igrala u skučenom, prašnjavom dvorištu, gađajući kamenjem razbijenu bocu. Odeća im je bila prljava i natopljena znojem; bila su bosa. Sva su bila mršava, i njihovo držanje i izgled govorili su o neuhranjenosti.
<BR>&nbsp;&nbsp;&nbsp;&nbsp;&nbsp;U kući je nemirno spavalo bolesno dete. Po obrazu su mu milile muve i uzletale kad god bi se pomerilo. Mališan je ležao na pocepanom dušeku, s nagomilanim smećem odozdo. Bubašvabe su virile iz rupe na zidu na mestu gde je otpao žuti gips.
<BR>&nbsp;&nbsp;&nbsp;&nbsp;&nbsp;U susednoj sobi je sed muškarac ležao ispred treperavog televizijskog ekrana, potežući povremeno iz bokaste boce sa viskijem. Bio je prljav koliko i deca.
<BR>&nbsp;&nbsp;&nbsp;&nbsp;&nbsp;Ajvo je zamišljao mogući razgovor s tim čovekom, kad bi razgovor bio moguć:
<BR>&nbsp;&nbsp;&nbsp;&nbsp;&nbsp;"Propašćeš ovde. Zašto se ne preseliš u bolji kraj?"
<BR>&nbsp;&nbsp;&nbsp;&nbsp;&nbsp;"Ne mogu to sebi da priuštim. U dugovima sam."
<BR>&nbsp;&nbsp;&nbsp;&nbsp;&nbsp;"Zašto onda ne potražiš bolji posao? Ekonomija cveta; mogao bi da zaradiš mnogo više novca."
<BR>&nbsp;&nbsp;&nbsp;&nbsp;&nbsp;"Pokušao sam. Tamo su mi rekli da nisam dovoljno obrazovan."
<BR>&nbsp;&nbsp;&nbsp;&nbsp;&nbsp;"Što se onda ne upišeš u neku školu? Na neki od besplatnih tehničkih univerziteta?"
<BR>&nbsp;&nbsp;&nbsp;&nbsp;&nbsp;"Primaju ograničen broj polaznika za svaku oblast; ovaj ovde je pun do 1985."
<BR>&nbsp;&nbsp;&nbsp;&nbsp;&nbsp;"Dobro, zašto se onda ne preseliš u... oh, jasno mi je."
<BR>&nbsp;&nbsp;&nbsp;&nbsp;&nbsp;Ajvo odloži šlem i naočari i zatrese glavom. Ovo je bilo doba izobilja, s rekordnim nacionalnim dohotkom i privlačnim radnim mestima, kad se vapilo za osobljem. Ali makroskop je ipak pokazivao istinu: da li zbog ovog zatvorenog kruga ili neke njegove varijante, ljudi su živeli u bedi. Uslovi stanovanja koje je upravo video bili su tipični za pretežni, i rastući - a ne opadajući - deo stanovništva.
<BR>&nbsp;&nbsp;&nbsp;&nbsp;&nbsp;Postojalo je vreme, ne tako davno, kada su samo obojeni Amerikanci živeli ovako. Doći će vreme, uskoro, kada će samo bogati živeti drugačije.
<BR>&nbsp;&nbsp;&nbsp;&nbsp;&nbsp;Zašto bi žalio što ostavlja ovaj kutak svemira?
<BR>&nbsp;&nbsp;&nbsp;&nbsp;&nbsp;Ali jeste, ipak.
<BR>
<BR>&nbsp;&nbsp;&nbsp;&nbsp;&nbsp;Groton je posmatrao ekran dok je Ajvo vodio sliku do Neptunovog diska. Moćna isparenja kovitlala su se na prividnoj udaljenosti od hiljadu milja, izbacujući velike gejzire boja.
<BR>&nbsp;&nbsp;&nbsp;&nbsp;&nbsp;Pet stotina milja, četiri, i bilo je lako zamisliti da se nalaze na lađi koja se sprema da pristane, i osetiti silovito penušanje metanske oluje. Tamna tačka na koju se bio usredsredio, sada se pokazala kao oko uragana - koje je samo imalo prečnik od tri stotine milja, i bilo zastrašujuće duboko. Gas vodonika prozirno se kovitlao u središtu, a duž ivica je jurio gust metan, otežan kristalima amonijaka. Brzina vetra na površini koju su trenutno mogli da vide, bila je četiri hiljade milja na sat.
<BR>&nbsp;&nbsp;&nbsp;&nbsp;&nbsp;Litice oblačnog zida se uzdigoše, titanske, prozirne, smrtonosne. Onda nastade senka kada je izgubio kanal, pronašao ga i ponovo izgubio. Stotinu milja niže cev je bila široka samo nekoliko desetina milja, treperila je, ubrzano se sužavajući. Konačno sasvim nestade: ili suviše uska da bi bila pronađena, ili rastvorena u zgusnutoj atmosferi pet stotina milja ispod ulaza. Preostalo je nešto svetlosti, ali se i ona sa dubinom brzo gubila.
<BR>&nbsp;&nbsp;&nbsp;&nbsp;&nbsp;Hiljadu milja niže: i dalje uskovitlani gasovi i leteći olujni kristali. Dve hiljade: isto. Tri hiljade - nigde čvrste površine.
<BR>&nbsp;&nbsp;&nbsp;&nbsp;&nbsp;"Ima li ova planeta površinu?" nervozno upita Ajvo.
<BR>&nbsp;&nbsp;&nbsp;&nbsp;&nbsp;"Trebalo bi", reče Groton. "Negde. Ukupna masa je suviše gusta da bi bila sva od gasa."
<BR>&nbsp;&nbsp;&nbsp;&nbsp;&nbsp;Četiri hiljade. Pet.
<BR>&nbsp;&nbsp;&nbsp;&nbsp;&nbsp;"Siguran si da su ti merači podešeni? Možda nismo toliko duboko koliko nam se čini."
<BR>&nbsp;&nbsp;&nbsp;&nbsp;&nbsp;"Siguran sam. Ova đavolja planeta je pogrešna!"
<BR>&nbsp;&nbsp;&nbsp;&nbsp;&nbsp;Šest, sedam.
<BR>&nbsp;&nbsp;&nbsp;&nbsp;&nbsp;Na osam hiljada milja ispod vidljive površine naišli su na prvu čvrstu materiju: slojeve sleđenog amonijaka. Makroskopska slika postajala je nejasna: u tom mrazu nije bilo radijacije u dovoljnom opsegu.
<BR>&nbsp;&nbsp;&nbsp;&nbsp;&nbsp;Na devet hiljada, pravi vodeni led: tvrd kao kamen, mutan.
<BR>&nbsp;&nbsp;&nbsp;&nbsp;&nbsp;Deset hiljada: isto.
<BR>&nbsp;&nbsp;&nbsp;&nbsp;&nbsp;"Sada smo na dve trećine puta do jezgra - i ništa osim leda?" upita Ajvo.
<BR>&nbsp;&nbsp;&nbsp;&nbsp;&nbsp;Signal je postao gotovo neprepoznatljiv; ali na dubini od skoro dvanaest hiljada milja naiđoše na kamen.
<BR>&nbsp;&nbsp;&nbsp;&nbsp;&nbsp;"Shvataš li", prošapta Groton, "da je sam Neptun manji od Zemlje. Prečnik jezgra je manji od osam hiljada milja..." Pogledao je brojke merača, koji su se odjednom raščistili. "Ali kakvo jezgro! Tungsten, zlato, platina, iridijum, osmijum - najteži elementi u vaseljeni, naslagani ovde! Zamisli kakav je to zlatni rudnik!" Zastao je. "Zlato? Slobodno ga baci! Ono čega ovde ima..." Odustao je.
<BR>&nbsp;&nbsp;&nbsp;&nbsp;&nbsp;"Zar je sve od plemenitih metala?"
<BR>&nbsp;&nbsp;&nbsp;&nbsp;&nbsp;"Oprosti - zaneo sam se. Ne, ima sedamdeset procenata gvožđa, a ostatak je uglavnom kiseonik i silikon. Oni teški elementi su mi prosto skočili u oči. Ali ima ih dosta, u odnosu na ono na šta smo navikli. A odnos će rasti sa dubinom. Veoma čvrsta litosfera. Ali bi i trebalo da bude. Po mojoj računici, otprilike dve trećine mase planete trebalo bi da se nalazi u jezgru - a jezgro nije veće od naše Zemlje. Moj Bože, nisam razmišljao o tome! Ovo jezgro - moralo bi da ima deset, jedanaest puta veću gustinu od prosečne Zemljine, da bi postiglo takvu masu. Ništa nije toliko čvrsto!"
<BR>&nbsp;&nbsp;&nbsp;&nbsp;&nbsp;"Idemo dole", reče Ajvo.
<BR>&nbsp;&nbsp;&nbsp;&nbsp;&nbsp;Bilo je toliko čvrsto. Mnogobrojni teški elementi na površini lopte jezgra plutali su po njoj jer je unutrašnjost bila nekoliko puta gušća od njih.
<BR>&nbsp;&nbsp;&nbsp;&nbsp;&nbsp;Sastojala se od delimično razbijene materije: ostaci, moguće, ugašene zvezde-patuljka. Protoni i neutroni bili su zbijeni jedni uz druge sa nepotpunim elektronskim omotačem koji ih je držao odvojene.
<BR>&nbsp;&nbsp;&nbsp;&nbsp;&nbsp;"Čini mi se", primeti Groton, "da je polovina našeg posla već obavljena."
<BR>&nbsp;&nbsp;&nbsp;&nbsp;&nbsp;Ajvo klimnu glavom, zadovoljan.
<BR>
<BR>&nbsp;&nbsp;&nbsp;&nbsp;&nbsp;Ajvo je počeo da objašnjava ženama šta nameravaju da urade.
<BR>&nbsp;&nbsp;&nbsp;&nbsp;&nbsp;"Zamisao je da se iskoristi princip gravitacijskog kolapsa. Dobili smo nacrte za prilično usavršen zbijač gravitacije, iako je njegova sličnost s ovim što imamo ovde na Tritonu jednaka sličnosti hidrogenske bombe i šibice. Samo će za sastavljanje generatora biti potrebni meseci, čak i sa kompletnom ekipom valdoa, i potrebnim štitnicima..."
<BR>&nbsp;&nbsp;&nbsp;&nbsp;&nbsp;"Šta znači 'gravitacijski kolaps'?" preseče ga Afra.
<BR>&nbsp;&nbsp;&nbsp;&nbsp;&nbsp;"O! Pa, uprošćeno, to je posledica koju trpi materija usled ekstremnog gravitacionog privlačenja. Svaki predmet sa dovoljnom masom teži da se sabije usled sopstvene gravitacije, i što gušći postaje, to je ova sila veća. Druge sile, elektromagnetna i nuklearna, zapravo su mnogo jače na jediničnoj osnovi nego..."
<BR>&nbsp;&nbsp;&nbsp;&nbsp;&nbsp;"Izvini", umeša se Groton. "Mislim da mogu ovo da pojednostavim, zbog onih koji nisu prošli kroz galaktičko obrazovanje." Ajvo tad shvati da se "oni" odnosi na Beatriks. Već se bio navikao na Afrinu moć trenutnog shvatanja, i dešavalo se da zaboravi da je druga žena sporija, iako podjednako zainteresovana. Takođe je zaboravljao da sada govori na način koji ni sam ne bi razumeo, i to ne tako davno; uprkos naporu da ne zađe preduboko u galaktička znanja, pokupio je dosta toga.
<BR>&nbsp;&nbsp;&nbsp;&nbsp;&nbsp;A to je svakako bio povod za Afrino pitanje. Ona je poznavala astronomiju i fiziku mnogo bolje od njega, i bila je svesna da je druga žena ostala iza njih.
<BR>&nbsp;&nbsp;&nbsp;&nbsp;&nbsp;"Vidiš", reče Groton, "Triton je manji od Zemlje, tako da smo tamo lakši - ovde, mislim - ili smo bili, pre nego što smo počeli to da menjamo. Šen je još manji, tako da tamo jedva da imamo težinu. Ali tu nije važna samo veličina. Da je Šen sastavljen od osmijuma, umesto od leda, imao bi dvadeset pet puta veću masu nego sada, pa tako i veću gravitaciju. Tada bismo tamo više težili nego sada, iako ne mnogo više."
<BR>&nbsp;&nbsp;&nbsp;&nbsp;&nbsp;Beatriks klimnu glavom. Ajvo je bio zadivljen; tek je sada naučio da ceni istinski dar za podučavanje. Razumevanje je bilo jedna, a pretvaranje sopstvenog znanja u jasna objašnjenja sasvim druga stvar.
<BR>&nbsp;&nbsp;&nbsp;&nbsp;&nbsp;"Ali planeta ne privlači samo nas", nastavio je Groton. "Privlači i sebe. U sredini je mnogo zbijenija nego po ivicama, usled sopstvene gravitacije. Ako stisnemo Triton u lopticu veličine Šena, i stanemo na nju, težićemo više nego sada, zato što je toliko gusta i zato što smo mnogo bliži njenom središtu."
<BR>&nbsp;&nbsp;&nbsp;&nbsp;&nbsp;"A ako je stisnemo u lopticu veličine zrna graška - gravitacija će biti veoma jaka. Loptica bi čak mogla da nastavi da se skuplja, jer bi njena privlačna sila postala vrlo snažna. To je poznato kao gravitacijski radijus - tačka na kojoj telo počinje da se urušava u sebe kao probušena guma. Kada se to dogodi, prekasno je: ništa ne može da ga zaustavi."
<BR>&nbsp;&nbsp;&nbsp;&nbsp;&nbsp;"Ali šta se na kraju događa s njim?" upita Beatriks zabrinuto.
<BR>&nbsp;&nbsp;&nbsp;&nbsp;&nbsp;"To je ono što bismo veoma voleli da znamo. Ajvo izgleda ima odgovor iz makroskopa, ipak."
<BR>&nbsp;&nbsp;&nbsp;&nbsp;&nbsp;"Po svemu sudeći, materija ne može tek tako da se uruši u singularitet - to jest, u ništa", reče Ajvo, trudeći se da oponaša Grotonov stil. "To bi poremetilo temeljne zakone... Ma, to ne ide, i tačka. Ona se stoga probija na drugo mesto u vaseljeni, idući linijom manjeg otpora."
<BR>&nbsp;&nbsp;&nbsp;&nbsp;&nbsp;"Probija se kroz..." mrmljala je Afra, sastavljajući činjenice. "Tako mislite da..."
<BR>&nbsp;&nbsp;&nbsp;&nbsp;&nbsp;"Da skočimo preko galaktičkih prostranstava. Da. Ali postoje izvesne teškoće."
<BR>&nbsp;&nbsp;&nbsp;&nbsp;&nbsp;"I ja bih rekla! Igrate se molekularnim, atomskim razbijanjem materije! Pod pretpostavkom da kontrolišete proces kojim biste to učinili, a pretpostavke radi neka bude tako, šta će se tačno dogoditi sa ljudima sabijenim do veličine glave čiode?"
<BR>&nbsp;&nbsp;&nbsp;&nbsp;&nbsp;"Još gore", reče Ajvo. "Čovek od sto kilograma morao bi da bude sabijen u desetomilijarditi deo veličine..."
<BR>&nbsp;&nbsp;&nbsp;&nbsp;&nbsp;"Desetomilijarditi!"
<BR>&nbsp;&nbsp;&nbsp;&nbsp;&nbsp;"...jezgra atoma. Tako bi bilo kada bismo hteli da idemo sami, naravno; kada bi nas pratila dodatna masa, ne bismo bili tako mali."
<BR>&nbsp;&nbsp;&nbsp;&nbsp;&nbsp;"To je baš sićušno, zar ne?" reče Beatriks.
<BR>&nbsp;&nbsp;&nbsp;&nbsp;&nbsp;"Veoma", složi se Ajvo. "Ali masa veličine recimo Sunca, ne bi morala toliko da se sabije. Što je veća masa, lakše je. A što se tiče ljudi, čitav ovaj program je preuzet sa glavne vangalaktičke stanice. Iz nekog razloga se samo na njoj moglo pronaći tako nešto. U stvari, ona i poseduje samo tehnologiju za ovakav način putovanja; njeno polje interesovanja uže je nego što sam isprva mislio. Topljenje je deo priprema za to. Ova stanica kaže da živo telo može da preživi preobražaj, ako je pravilno pripremljeno."
<BR>&nbsp;&nbsp;&nbsp;&nbsp;&nbsp;"A već se pokazala kao tačna", reče Groton.
<BR>&nbsp;&nbsp;&nbsp;&nbsp;&nbsp;"Da čujemo najgore", reče Afra smrknuto.
<BR>&nbsp;&nbsp;&nbsp;&nbsp;&nbsp;"Pa, prvo ide rastapanje koje smo već upoznali. Zatim razdvajanje pojedinih ćelija, i neka vrsta gasifikacije."
<BR>&nbsp;&nbsp;&nbsp;&nbsp;&nbsp;"Gasovito stanje se brže vraća posle sabijanja", pomože Groton. "Pošto se uspostavi molekularna struktura."
<BR>&nbsp;&nbsp;&nbsp;&nbsp;&nbsp;"A polje - ovo je uprošćen opis - zadržava tačan odnos tokom sabijanja", reče Ajvo. "Tačnije, održava svaki atom na mestu i stabilizuje sve u polju, tako da se ono ravnomerno urušava i ništa ne biva niti pomereno niti pomešano u nepravilnim strujanjima kolapsa. Kao što će se tufne na naduvanom balonu skupiti u mestu kada se balon izduva, ali ne ako pukne. Posle 'skoka' polje zadržava odnose pri širenju, i nestaje tek kada sve bude kao pre. Mašine to mogu da izdrže; za živa biće je potrebna veća fleksibilnost - zato što su živa. Ne možeš da isključiš život, pa da ga ponovo uključiš. Ne prema normalnom toku stvari."
<BR>&nbsp;&nbsp;&nbsp;&nbsp;&nbsp;"Kažeš da je procedura lakša što je propratna masa veća", reče Afra, počinjući ozbiljno da se interesuje. Krupne zamisli su izgledale pristupačnije posle uspeha sa topljenjem, i kolonije mašina na Tritonu. "Da li to znači da ćete pokušati da se pričvrstite za, recimo, Šena - i da ga sabijete zajedno s nama?"
<BR>&nbsp;&nbsp;&nbsp;&nbsp;&nbsp;"Shvatila si ideju, ali pri ruci su nam veće mase, i oprema će biti podešena prema njima. Što je masa veća, potrebna tehnologija je jednostavnija, zbog manjeg odnosa sabijanja. Tako da..."
<BR>&nbsp;&nbsp;&nbsp;&nbsp;&nbsp;"Sam Triton? To je možda jednostavno, ali i ambiciozno."
<BR>&nbsp;&nbsp;&nbsp;&nbsp;&nbsp;"Neptun."
<BR>&nbsp;&nbsp;&nbsp;&nbsp;&nbsp;Kao da ništa nije moglo da je iznenadi. "Znate li gde ćemo se pojaviti?"
<BR>&nbsp;&nbsp;&nbsp;&nbsp;&nbsp;Afra pogleda Grotona, koji slegnu ramenima. "Ne znamo. Mape su se promenile za tri miliona godina. Širenje svemira još traje. Čak i ako su zakrivljenja stalna, raspored zvezda i galaksija se menja. Potrebna nam je savremena projekcija - a u makrosferi nema takvih."
<BR>&nbsp;&nbsp;&nbsp;&nbsp;&nbsp;"Znači, jednostavno se probijemo i nadamo se najboljem?"
<BR>&nbsp;&nbsp;&nbsp;&nbsp;&nbsp;"Da. Posle više pokušaja, valjda ćemo moći da načinimo svoju mapu, i da razumno zaključujemo."
<BR>&nbsp;&nbsp;&nbsp;&nbsp;&nbsp;"Šta ako se pojavimo usred zvezde?"
<BR>&nbsp;&nbsp;&nbsp;&nbsp;&nbsp;"Verovatnoća je neizmerno mala. Ali izgleda da postoji osiguranje i za to; pri skoku će materija, po svemu sudeći, da sklizne sa druge materije. Putanja manjeg otpora. Znači da je lakše probiti se do slobodne tačke nego naleteti na zvezdu ili planetu, ili oblak prašine koji pritiskuje prostor sa druge strane. Tako da ne moramo da brinemo zbog toga."
<BR>&nbsp;&nbsp;&nbsp;&nbsp;&nbsp;"A ako se izgubimo?"
<BR>&nbsp;&nbsp;&nbsp;&nbsp;&nbsp;"Ne možemo da se izgubimo dok nam je makroskopa. Ne zadugo, u svakom slučaju. Galaksija možda izgleda čudno sa nekog drugog mesta u svemiru, ali mi ipak imamo grubu predstavu o njenom sadašnjem ustrojstvu."
<BR>&nbsp;&nbsp;&nbsp;&nbsp;&nbsp;"Imate li?" upita Afra. "Da li vam je bar palo na pamet da je skok od petnaest hiljada svetlosnih godina - da izaberemo brojku sa kojom ćemo imati posla ako mislimo da stignemo do razarača - nalik na petnaest hiljada godina dug put u budućnost. Sve što ste do danas videli, predstavlja prošlost jednog delića vaseljene. Vaše 'sadašnje ustrojstvo' može da bude beskorisno u određivanju položaja."
<BR>&nbsp;&nbsp;&nbsp;&nbsp;&nbsp;"I dalje nam ostaju programi; mnogi od njih su galaktičke starosti. Naravno, tu će biti i signal razarača. Odeljenje nužnog zla; želimo da ga ukinemo i zato ga koristimo za orijentaciju."
<BR>&nbsp;&nbsp;&nbsp;&nbsp;&nbsp;"Odakle vam ideja da postoji samo jedan razarač?"
<BR>&nbsp;&nbsp;&nbsp;&nbsp;&nbsp;Ajvo i Groton ponovo izmenjaše poglede. "Možemo uvek da se držimo Sunčevog sistema", reče Groton.
<BR>&nbsp;&nbsp;&nbsp;&nbsp;&nbsp;"Prilično ga poznajemo. Prema položaju Zemlje možemo da procenimo koliko smo daleko otišli, a pronalaženje Zemlje će svakako odrediti naš pravac. S azimutom i merenjima..."
<BR>&nbsp;&nbsp;&nbsp;&nbsp;&nbsp;"Uz dužno poštovanje, gospodo", reče Afra oštro, "žalosno ste se zaglibili, ako vam se već nije prelilo preko glave. Možda ćete čak biti u stanju da pronađete staro Sunašce sa rastojanja od petnaest hiljada svetlosnih godina. Konfiguracije će, međutim, biti promenjene, a Sunčeva apsolutna veličina nije bogzna kolika. Da ne pominjemo veliku verovatnoću pomračenja međugalaktičkom prašinom i gasom. Kako sada stvari stoje, teleskopom možemo da vidimo samo deo središta Mlečnog puta, a na rubu je prašina još gušća. Naravno, makroskop je mnogo bolji, ali..."
<BR>&nbsp;&nbsp;&nbsp;&nbsp;&nbsp;"U prevodu", reče Groton, "'Svi smo mi muškarci balavci; ima začas da zalutamo.'" Beatriks mu uputi osmeh, ali i, začudo, Afra.
<BR>&nbsp;&nbsp;&nbsp;&nbsp;&nbsp;"Kako bi ti to izvela?" upita je Ajvo.
<BR>&nbsp;&nbsp;&nbsp;&nbsp;&nbsp;"Prvo bih se orijentisala prema nekom izrazitom vangalaktičkom orijentiru, kao što je Galaksija Andromeda. Ona je na dva miliona svetlosnih godina odavde, da zaokružimo broj, i ako skočimo dalje, iz toga, nećemo morati više da se brinemo o lokalnim pojavama kakva je razarač. Zatim bih se držala određenih Cefeida, i potražila konfiguracije tipične za ovo šire područje - recimo, u krugu od hiljadu svetlosnih godina oko Sunca. Kada bih odredila položaj Severnjače, bila bih unutar sto parseka..."
<BR>&nbsp;&nbsp;&nbsp;&nbsp;&nbsp;"Andromeda je galaksija poput naše, samo veća", Groton objasni Beatriks. "Trebalo bi da možemo da je vidimo sa bilo kog mesta, zato što je daleko i bočno od naše galaksije. Cefeidna promenljiva..."
<BR>&nbsp;&nbsp;&nbsp;&nbsp;&nbsp;"Ja ću objasniti na šta sam mislila, hvala ti", reče Afra. "Cefeid je sjajna zvezda čiji se sjaj jednako povećava - pravilno, kao da pulsira. Što je duži zvezdani ciklus - to jest, vreme potrebno da pređe iz mutnog u jarki sjaj i obratno - veća je njena apsolutna veličina. Njen stvarni sjaj. To znači da treba samo da izmerimo stepen njenoga sjaja na mestu gde se nalazimo i pratimo njen ciklus, i moći ćemo da odredimo koliko je udaljena: daleka zvezda ima prigušeniji sjaj od bliže."
<BR>&nbsp;&nbsp;&nbsp;&nbsp;&nbsp;"Pa da", reče Beatriks razdragano. "To je sasvim jasno."
<BR>&nbsp;&nbsp;&nbsp;&nbsp;&nbsp;Ajvo je ćutao, nije hteo da prizna da nije znao šta je Cefeidna promenljiva, niti kako je treba iskoristiti za određivanje galaktičkih udaljenosti. Tokom njihovog boravka na Tritonu proizveo je tehnološka čuda, a principi koje je Groton primenio na svoje mašine bili su daleko ispred svega znanog zemaljskim stručnjacima. Ajvo je pri tom uvećao sopstvenu moć poimanja, ali je njegovo učešće moglo da se poredi sa stenografom - nije imao istinsku spoznaju sadržaja. On to jeste učinio, ali nije razumeo. Rezultat je bilo podrobno tehničko znanje u nekim oblastima, oivičeno groznim prazninama u susednim. Mogao je da govori o gravitacijskom kolapsu, ali nije znao šta je Cefeid.
<BR>&nbsp;&nbsp;&nbsp;&nbsp;&nbsp;Koliko je samo zemaljska civilizacija slična ovome, pitao se. Delanje bez razumevanja - čak i kada je to bilo ravno samoubistvu?
<BR>&nbsp;&nbsp;&nbsp;&nbsp;&nbsp;"Kada", upita Beatriks, "polazimo?"
<BR>
<BR>&nbsp;&nbsp;&nbsp;&nbsp;&nbsp;Bilo je potrebno četiri meseca velikih napora, umnih, telesnih i emotivnih - ali je grupa ponovo bila zajedno, i time samo dobijala. Njeni članovi su živeli i radili u udobnosti, ali je dnevni raspored bio žestok. Niko više nije ručno kuvao i prao; ovaj rasipnički običaj brzo je odbačen.
<BR>&nbsp;&nbsp;&nbsp;&nbsp;&nbsp;Beatriks je postala gospodarica automatizovane opreme za održavanje života, tako da su ostali bili slobodni da odrade puno radno vreme. Naučila je da nadgleda mašine za varenje spojeva i sklapanje kola, pazeći da svaka lampica za kontrolu kvaliteta pokaže zeleno svetlo za svaku dovršenu jedinicu.
<BR>&nbsp;&nbsp;&nbsp;&nbsp;&nbsp;Ajvo je putovao Galaksijom pomoću makroskopa, u potrazi za neophodnim podacima, budući da je međugalaktički program pretpostavljao da su pomoćne tehnike već poznate; takođe je tumačio ogromne količine dodatnih podataka.
<BR>&nbsp;&nbsp;&nbsp;&nbsp;&nbsp;Afra je preuzimala veći deo ovog materijala i provodila mnogo dana proveravajući toleranciju, vektore i kritične odnose pomoću makroskopovog računara. Priznala je da je osnovna teorija izvan njenog poimanja: samo je prilagođavala usvojene procese potrebama grupe i potvrđivala njihovu primenu.
<BR>&nbsp;&nbsp;&nbsp;&nbsp;&nbsp;Groton je proučavao njene rezultate, pravio sopstvene nacrte i podešavao svoje robote. Takođe je nadgledao istraživanje čitavog Tritona, i krajnje pažljivo birao mesta za izgradnju džinovskih mašinskih postrojenja. Posetilac bi pomislio da je planeta mesto procvalog industrijskog preduzetništva. To je i bila, na neki način.
<BR>&nbsp;&nbsp;&nbsp;&nbsp;&nbsp;Bili su svedoci supernauke: tehnologije trećeg stupnja. Niko od njih nije razumeo više od delića svega toga, ali su nekim slučajem, ili kosmičkom voljom, predstavljali ekipu koja je mogla da obavi posao, uz odlučujuću pomoć nadzornih programa iz svemira. Prvi grubi roboti ustupili su mesto zastrašujućim mehaničkim zverima koje su krstarile Tritonom kao da je ljudski element postao suvišan, a računari, savršeniji od onoga koji je opsluživao makroskop, ušli su u redovnu upotrebu - ali je pokretačka snaga ležala u ljudskom činiocu. A Afra i Groton su postali zaokupljeni problemima, svako u svom polju, i danima nisu razgovarali jedni s drugima; susreti su često umeli da bude razdražujući, jer su svi bili hronično prenapregnuti. Beatriks ih je održavala u vezi svojom nepromenljivo umirujućom naravi, što je bila dužnost važna koliko i bilo koja druga.
<BR>&nbsp;&nbsp;&nbsp;&nbsp;&nbsp;Rad je postao bezličan, jer je projekt bio mnogo veći od njih samih, i cela grupa je postala obična preduzimačka agencija. Ali Ajvo je ipak posmatrao šta se događa i bio ponosan zbog toga, siguran da je tako i s ostalima. Znao je da bi završetak radova ostavio zemaljske astronome i fizičare usta otvorenih od čuda. Iako je Zemlja uglavnom zaboravila njihovu spektakularnu krađu - mada vesti jesu procurile, što ih je privremeno iznelo na zao glas.
<BR>&nbsp;&nbsp;&nbsp;&nbsp;&nbsp;Priroda njihovog zadatka se promenila. Po litosferi Tritona sada su rili kopači, podižući delove stena u polju nulte gravitacije. Pojavila se rupa, i postajala dublja iz dana u dan: duboka jama obložena ogromnim metalnim cevima. Kopač je napredovao brzinom od nešto preko deset milja dnevno, izbačeni materijal šikljao je uvis u gejziru šljake i neumorno pljuštao po torusu normalne gravitacije koji je rupu okruživao.
<BR>&nbsp;&nbsp;&nbsp;&nbsp;&nbsp;Vremenom je tunel, šezdeset stopa u prečniku, dostigao krajnju dubinu koju je planeta mogla da podnese. Legure metala više nisu mogle da sprečavaju imploziju, a polje sile je bilo nepraktično u susedstvu postojećeg nula-G polja.
<BR>&nbsp;&nbsp;&nbsp;&nbsp;&nbsp;Mašine su obavile svoj posao i povukle se. Aktivnost je za neko vreme prestala. Triton je opet bio tih.
<BR>&nbsp;&nbsp;&nbsp;&nbsp;&nbsp;Onda je nestalo polje sile koje je održavalo zemaljske uslove oko tetrahedronske naseobine. Tuđinska atmosfera je istekla, kristalizovala se i polegla lenjo po tlu, mrtva kao i privremena vegetacija. Ostao je tetrahedron, zatvoren, napušten.
<BR>&nbsp;&nbsp;&nbsp;&nbsp;&nbsp;Iz razorene oblasti teško je izašla prilika odevena u skafander. Zastala je kraj zaleđenog groba, a zatim nastavila do modula koji je čekao. Ušla je: vozilo se odbacilo, i Triton je ostao bez stanovnika.
<BR>&nbsp;&nbsp;&nbsp;&nbsp;&nbsp;Na Šenu-mesecu odigralo se spajanje jedinica i Džozef se ponovo sjedinio sa kućištem makroskopa. Veze su otpuštene, brod-sklop je odlebdeo s leda, i Šen je takođe ostao pust.
<BR>&nbsp;&nbsp;&nbsp;&nbsp;&nbsp;Otisnut u svemir, makroskop je ušao u stub nulte gravitacije, još u dejstvu, ali raspršen i nedelotvoran na visini od hiljadu milja. Brod se spuštao kroz sve jaču ulaznu struju azota i kiseonika.
<BR>&nbsp;&nbsp;&nbsp;&nbsp;&nbsp;Blizu površine Tritona kruženje je postalo divlje: prašina, šljaka i sneg napravili su tornado. Brod je silazio kljunom napred, s isturenim kućištem makroskopa, i probijao se gonjen umanjenom snagom glavnog pogona.
<BR>&nbsp;&nbsp;&nbsp;&nbsp;&nbsp;Relativnom brzinom od tri stope u sekundi brod je ušao u tunel na dnu vetrovitog stuba. Kovitlanje oko njega popusti. Okružen odbeglom atmosferom, koja je proticala na pet stopa od ivice kućišta, sklop se spuštao, polako ubrzavajući. Tečni gas ga je štitio, sprečavajući grubi dodir sa zidovima. S najvećom brzinom od petnaest milja na sat, brod je prolazio kroz mesec.
<BR>&nbsp;&nbsp;&nbsp;&nbsp;&nbsp;Zaustavio se posle tri dana. Nula-G stub je iščezao, šljaka se staložila. Jedan potisak vrelih mlaznica, ne više obuzdavanih na najmanjoj snazi; metalni podupirači, izgrađeni baš za ovu vrstu nezgode, raspadoše se. Tunel implodira, potres pojuri uvis njegovom dužinom, sahranjujući brod hiljadu milja ispod površine.
<BR>&nbsp;&nbsp;&nbsp;&nbsp;&nbsp;Sada uđoše u igru džinovski generatori polja, na nekom drugom mestu na Tritonu. Pojaviše se tri nova nula-G stuba, probijajući se napolje kao vršci Neptunovog trozupca. Atmosfera, potpomognuta kubnim miljama stene pretvorene u prašinu i velikim količinama sporednih zagađivača, pojuri u prazninu i šiknu napolje u mlazevima prečnika deset milja.
<BR>&nbsp;&nbsp;&nbsp;&nbsp;&nbsp;Triton nevoljno uspori u orbiti jer ga zakočiše tri kiklopska motora. Polako uze spiralnu putanju prema svom domaćinu - a onda zadobi brzinu jer mu je uzica bila skraćena.
<BR>&nbsp;&nbsp;&nbsp;&nbsp;&nbsp;Moćna gravitacija Neptuna obgrli svoga podanika i povuče ga u gasovita nedra.
<BR>&nbsp;&nbsp;&nbsp;&nbsp;&nbsp;U atmosferskom okeanu boga mora otvoriše se ogromne raspukline, kidane gravitacijom silazeće kugle. Sićušni ledeni mesec Šen nestade u tom gušanju, i više se ne pojavi.
<BR>&nbsp;&nbsp;&nbsp;&nbsp;&nbsp;Triton je izgubio svoj satelit, trenutak pre nego što je i sam bio izgubljen.
<BR>&nbsp;&nbsp;&nbsp;&nbsp;&nbsp;Podosta iza Rošove tačke, približne vrednosti koja bi povukla mesec s normalnom putanjom, Triton zadrhta, ali se ne raspade. Događaji su bili suviše vrtoglavi da bi dopustili plimnoj sili da se razmahne.
<BR>&nbsp;&nbsp;&nbsp;&nbsp;&nbsp;Dodir: olujni plašt gasnog džina se razdvoji. Ispred Tritona, kristali amonijačnog leda eksplodiraše u paru, kada je toplota trenja skuvala atmosferu. Iza se pojavi uskovitlani trag širok hiljadu milja, sa belom penom kristala koji su se iznova oblikovali u toj strujećoj brazdi.
<BR>&nbsp;&nbsp;&nbsp;&nbsp;&nbsp;Za pet sati mesec je prošao kraj planete, ivicom njene atmosfere, i bio potpuno uronjen u vodonik. Sa petnaest hiljada milja na sat izdubio je atmosferski kanal i ponovo zaokrenuo. Pri trećem kruženju dotakao je ono što je nekad bila površina vodenog leda, i pretvorio je u paru. Voda i amonijak su žestoko poleteli uvis, izbacujući milju dugačke igle leda visoko u oluju, da se tamo zagreju i ponovo rasprsnu u delove; susnežica i ključala voda i gas metana ratovali su u najsilnijoj mećavi koja je ikada zadesila površinu planete.
<BR>&nbsp;&nbsp;&nbsp;&nbsp;&nbsp;U petom kruženju rastopljeni mesec dodirnu čvrstu površinu Neptuna. Kamen se sudari s metalom pri brzini od tri hiljade milja na sat, topeći i valjajući. Sada je trag bio od užarene lave i dragocenih teških elemenata.
<BR>&nbsp;&nbsp;&nbsp;&nbsp;&nbsp;Kugla koja se konačno prizemljila, zarobljena u jezgru od tečnog metala, bila je prečnika šeststo milja - ali očuvanog oblika. Vrtoglavo blizu njenog ruba, kao crv u jabuci, nalazio se brod, unutar kapsule.
<BR>&nbsp;&nbsp;&nbsp;&nbsp;&nbsp;Ali još nije sve bilo gotovo. Iz kapsule se pružiše dva polja sile, tehnologije trećeg stupnja: prvo polje okruži planetu i mesec, sada zauvek stopljene, šireći se dvadeset hiljada milja unaokolo, prožimajući svaku česticu prašine, svaki molekul gasa, svaki zdrobljeni atom jezgra. Drugo polje je progutalo prvo i započelo kataklizmično skupljanje, povlačeći čitav sadržaj za sobom. Hranilo se energijom oslobođenom tim sabijanjem, i nepopustivo nastavljalo da dejstvuje.
<BR>&nbsp;&nbsp;&nbsp;&nbsp;&nbsp;Neptun se zgrči, njegovi kovitlaci odjednom se zalediše u mestu. Zajedno s atmosferom, i svim drugim, smanjivao se kao da se posmatrač udaljava od njega brzinom od sto hiljada milja na sat - ali posmatrača nije bilo. Postao je veličine Zemlje, Meseca, asteroida Ceres. Skupio se do prečnika jedne milje - ali je njegova puna masa, kao i masa njegovog meseca i mesečevog meseca, preostala. Postigao je gravitacijski radijus.
<BR>&nbsp;&nbsp;&nbsp;&nbsp;&nbsp;A onda se ponovo smanjio, tako brzo da se činilo da je iščezao. Nestao je, u mikrosekundi.
<BR>&nbsp;&nbsp;&nbsp;&nbsp;&nbsp;Pet miliona milja odatle, maleni Nereid - Neptunov drugi mesec, postao je planeta za sebe, i počeo da kruži oko Sunca po pređašnjoj Neptunovoj putanji. Uhvaćen u povratni talas, nije imao dovoljnu brzinu ni da se odmakne od Sunca, a kamoli da se od njega otrgne; umesto toga bio je povučen prema Uranovoj orbiti, kao da traži novi dom.
<BR>&nbsp;&nbsp;&nbsp;&nbsp;&nbsp;Čovekovo fizičko istraživanje kosmosa je počelo.
</P></TD></TR></TABLE>
<P class="next">
<A HREF=p8.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
