<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>4.
<P>&nbsp;&nbsp;&nbsp;&nbsp;&nbsp;Miš je povukao kožnu torbu koja je ležala ispod divana i prebacio je preko ramena.
<BR>&nbsp;&nbsp;&nbsp;&nbsp;&nbsp;"...senzorni sirinks."
<BR>&nbsp;&nbsp;&nbsp;&nbsp;&nbsp;Vrata su kliznula na svoje mesto, a Miš je stao na vrh tri stepenika iznad plavog tepiha zajedničke prostorije za posadu u Roku.
<BR>&nbsp;&nbsp;&nbsp;&nbsp;&nbsp;Stepenište je spiralno vijugalo u senkama: jezici metala koji su se uvijali, pod svetlima sa tavanice slali su odbleske na zid i lišće filodendrona ispred ogledalskog mozaika.
<BR>&nbsp;&nbsp;&nbsp;&nbsp;&nbsp;Ketin je već sedeo ispred slojevite table za trodimenzionalni šah i postavljao figure. Poslednji top škljocnu u svom uglu, a balon-fotelja, globus želatinskog glicerina uobličen uz telo, pokrenu se. "Hajde, ko će prvi da igra sa mnom?"
<BR>&nbsp;&nbsp;&nbsp;&nbsp;&nbsp;Kapetan Von Rej stade na vrh spiralnog stepeništa. Kada je pošao naniže, njegov razbijeni odraz utisnu se u mozaik.
<BR>&nbsp;&nbsp;&nbsp;&nbsp;&nbsp;"Kapetane?" Ketin podiže bradu. "Miše? Ko od vas želi prvu igru?"
<BR>&nbsp;&nbsp;&nbsp;&nbsp;&nbsp;Tij i Sebastijan došli su kroz nadsvođena vrata i preko rampe što se protezala iznad bazena boje limuna, koji je ispunjavao trećinu prostorije.
<BR>&nbsp;&nbsp;&nbsp;&nbsp;&nbsp;Lahor.
<BR>&nbsp;&nbsp;&nbsp;&nbsp;&nbsp;Voda se zatalasa.
<BR>&nbsp;&nbsp;&nbsp;&nbsp;&nbsp;Tama je plovila iznad njihovih glava.
<BR>&nbsp;&nbsp;&nbsp;&nbsp;&nbsp;"Dole!" naredi Sebastijan.
<BR>&nbsp;&nbsp;&nbsp;&nbsp;&nbsp;Njegova ruka trgnu utikač, a životinje se svališe na čelični lišaj. Velike životinje kolapsirale su oko njega kao krpe.
<BR>&nbsp;&nbsp;&nbsp;&nbsp;&nbsp;"Sebastijane? Tij? Igrate li?" Ketin se okrenu prema rampi. "Ranije mi je to bila strast, ali više ne igram tako dobro." Pogledao je uz stepenace, ponovo uzeo topa i zagledao se u kristal sa crnim jezgrom. "Recite mi, kapetane, da li su ovi komadi originalni?"
<BR>&nbsp;&nbsp;&nbsp;&nbsp;&nbsp;Na dnu stepeništa, Von Rej podiže crvene obrve. "Nisu."
<BR>&nbsp;&nbsp;&nbsp;&nbsp;&nbsp;Ketin se iskezi. "Oh."
<BR>&nbsp;&nbsp;&nbsp;&nbsp;&nbsp;"Od čega su?" Miš je prešao preko tepiha i pogledao preko Ketinovog ramena. "Nikada nisam video ovakve komade."
<BR>&nbsp;&nbsp;&nbsp;&nbsp;&nbsp;"Neobičan stil za šahovske figure", uoči Ketin. "Republika Vega. Možete ga dosta videti u nameštaju i arhitekturi."
<BR>&nbsp;&nbsp;&nbsp;&nbsp;&nbsp;"Gde je ta Republika Vega?" Miš uze pešaka: unutar kristala sunčev sistem, dragulj u sredini, okružen nagnutim ravnima.
<BR>&nbsp;&nbsp;&nbsp;&nbsp;&nbsp;"Nema je više nigde. Odnosi se na ustanak u dvadeset osmom veku, kada je Vega pokušavala da se odvoji od Zmaja. Nije uspela. Umetnost i arhitekturu tog perioda prihvatili su naši poznavaoci umetnosti. Mislim da je u čitavoj taj stvari bilo nečeg herojskog. Svakako su pokušavali da budu što originalniji - paslednji otpor zarad kulturne autonomije i tako to. Ali, postalo je neka vrsta učtive društvene igre da se ulazi u trag uticajima." Uze još jedan komad. "Građa mi se i dalje dopada. Stvorili su tri zlatna muzičara i jednog neverovatnog pesnika. Mada je samo jedan od muzičara imao veze sa ustankom. Ali, većina ljudi to ne zna."
<BR>&nbsp;&nbsp;&nbsp;&nbsp;&nbsp;"Ne šališ se", upita Miš. "U redu. Odsviraću ti igru." Obišao je oko šahovske table i seo na zeleni glicerin. "Koje hoćeš, crne ili žute?"
<BR>&nbsp;&nbsp;&nbsp;&nbsp;&nbsp;Von Rej posegnu rukom preko Miševog ramena do komandne ploče koja je prekrivala daručje fotelje i pritisnu mikro-prekidač.
<BR>&nbsp;&nbsp;&nbsp;&nbsp;&nbsp;Svetla na šahovskoj tabli se ugasiše.
<BR>&nbsp;&nbsp;&nbsp;&nbsp;&nbsp;"Hej, zašto...?" Grubi Mišev šapat prekide se zbog razočaranja.
<BR>&nbsp;&nbsp;&nbsp;&nbsp;&nbsp;"Uzmi sirinks, Miše." Lork pođe prema kamenu na žutim pločicama uobličenom u skulpturu. "Ako ti kažem da načiniš novu, Miše, šta ćeš učiniti?" Seo je na kameni izdan.
<BR>&nbsp;&nbsp;&nbsp;&nbsp;&nbsp;"Ne znam. Na šta mislite?" Miš je podigao instrument iz torbe. Prešao je palcem preko klavijature. Prošetao je prstima preko induktivne ploče; mali prst se zaklatio na pompeznom noktu.
<BR>&nbsp;&nbsp;&nbsp;&nbsp;&nbsp;"Sada ti kažem. Napravi novu."
<BR>&nbsp;&nbsp;&nbsp;&nbsp;&nbsp;Miš zastade. Zatim, "U redu", i njegova ruka poskoči.
<BR>&nbsp;&nbsp;&nbsp;&nbsp;&nbsp;Zvuk zatutnja posle bleska. Boje zaostale iza naknadne slike zamrljanog prizora, koje su se kovitlale u iščezavajućoj sferi, nestadoše.
<BR>&nbsp;&nbsp;&nbsp;&nbsp;&nbsp;"Dole!" reče Sebastijan. "Dole, sada..."
<BR>&nbsp;&nbsp;&nbsp;&nbsp;&nbsp;Lork se nasmeja. "Nije loše. Dođi ovamo. Ne, ponesi svoju paklenu harfu." Pomerio se na kamenu, da napravi mesta. "Pokaži mi kako to funkcioniše."
<BR>&nbsp;&nbsp;&nbsp;&nbsp;&nbsp;"Da vam pokažem kako sirinks svira."
<BR>&nbsp;&nbsp;&nbsp;&nbsp;&nbsp;"Baš to."
<BR>&nbsp;&nbsp;&nbsp;&nbsp;&nbsp;Postoje izrazi koji se dešavaju na spoljnoj strani lica; postoje izrazi koji se događaju iznutra, samo sa drhtanjem na usnama i očnim kapcima. "Obično ne dozvoljavam da se ljudi zavitlavaju sa mojom sviraljkom." Usne i očni kapci su mu drhtali.
<BR>&nbsp;&nbsp;&nbsp;&nbsp;&nbsp;"Pokaži mi."
<BR>&nbsp;&nbsp;&nbsp;&nbsp;&nbsp;Miševe usne se suziše. On reče: "Dajte mi ruku."
<BR>&nbsp;&nbsp;&nbsp;&nbsp;&nbsp;Kada je namestio kapetanove prste preko sedla table za rezonantnu sliku, pred njima zasija plava svetlost. "Sada pogledajte dole." Miš pokaza na prednji deo sirinksa. "Iza ova tri majušna soćiva nalaze se hologramske rešetke. Njihov fokus je tamo gde je plava svetlost, i one daju trodimenzionalnu sliku. Ovde kontrolišete sjaj i jačinu. Pomerite ruku napred."
<BR>&nbsp;&nbsp;&nbsp;&nbsp;&nbsp;Svetlost se pojača...
<BR>&nbsp;&nbsp;&nbsp;&nbsp;&nbsp;"Sada unazad."
<BR>&nbsp;&nbsp;&nbsp;&nbsp;&nbsp;...i zatamni se.
<BR>&nbsp;&nbsp;&nbsp;&nbsp;&nbsp;"Kako praviš sliku?"
<BR>&nbsp;&nbsp;&nbsp;&nbsp;&nbsp;"Trebalo mi je godinu dana da naučim, kapetane. Sada, ove strune kantrolišu zvuk. Nije svaka od njih različita nota; one su različite strukture zvuka. Visina tona menja se pomeranjem prstiju bliže ili dalje. Evo, ovako." On potegnu mesinganu žicu i ljudski glasovi zatreperiše neugodnim podzvukom. "Želite li da ovo nečim zamirišete? Ovde, natrag. Ovo dugme kantroliše intenzitet slike. Čitavu stvar možete da učinite veoma usmerenom na taj način što..."
<BR>&nbsp;&nbsp;&nbsp;&nbsp;&nbsp;"Pretpostavimo, Miše, da postoji devojačko lice koje želim da ponovo stvorim; zvuk njenog glasa koji izgovara moje ime; takođe i njen miris. Sada u rukama imam tvoj sirinks." Podiže instrument iz Mišovog krila. "Šta treba da uradim?"
<BR>&nbsp;&nbsp;&nbsp;&nbsp;&nbsp;"Da vežbate. Vidite, kapetane, doista ne volim da se drugi šale sa mojom sviraljkom..." Ispruži ruku da je uzme.
<BR>&nbsp;&nbsp;&nbsp;&nbsp;&nbsp;Lork je povuče izvan Miševog damašaja. Onda se nasmeja. "Evo ti."
<BR>&nbsp;&nbsp;&nbsp;&nbsp;&nbsp;Miš je uzeo sirinks i brzo otišao do šahovske table. Protresao je torbu i stavio u nju instrument.
<BR>&nbsp;&nbsp;&nbsp;&nbsp;&nbsp;"Vežbanje", promrmlja Lork. "Nemam vremena za to. Ne ako želim da pobedim Princa Reda zarad iliriona, a?"
<BR>&nbsp;&nbsp;&nbsp;&nbsp;&nbsp;"Kapetane Von Rej?"
<BR>&nbsp;&nbsp;&nbsp;&nbsp;&nbsp;Lork pogleda naviše.
<BR>&nbsp;&nbsp;&nbsp;&nbsp;&nbsp;"Hoćete li nam reći šta se dešava?"
<BR>&nbsp;&nbsp;&nbsp;&nbsp;&nbsp;"Šta želiš da znaš?"
<BR>&nbsp;&nbsp;&nbsp;&nbsp;&nbsp;Ketinova velika ruka počivala je na prekidaču kojim se uključuje šahovska tabla. "Gde idemo? Kako ćemo tamo stići? I zašto?"
<BR>&nbsp;&nbsp;&nbsp;&nbsp;&nbsp;Posle nekoliko trenutaka, Lork ustade. "Zašto me to pitaš, Ketine?"
<BR>&nbsp;&nbsp;&nbsp;&nbsp;&nbsp;Šahovska tabla trepnu, osvetlivši Ketinovu bradu. "U igri ste protiv Red-šift limiteda. Kakva su pravila? Kakva je nagrada?"
<BR>&nbsp;&nbsp;&nbsp;&nbsp;&nbsp;Lork zatrese glavom: "Nisam te razumeo."
<BR>&nbsp;&nbsp;&nbsp;&nbsp;&nbsp;"U redu. Kako ćemo doći do iliriona?"
<BR>&nbsp;&nbsp;&nbsp;&nbsp;&nbsp;"Jeste, kako doći ćemo?" Tijin meki glas natera ih da pogledaju. Na podnožju stepeništa, pored Sebastijana, mešala je špil karata. Ustala je kada su pogledali. "U sunce koje survava se zaroniti?" Zatrese glavom. "Kako, kapetane?"
<BR>&nbsp;&nbsp;&nbsp;&nbsp;&nbsp;Lorkovi dlanovi prekriše koštane čvorove kolena. "Linseose? Idase?"
<BR>&nbsp;&nbsp;&nbsp;&nbsp;&nbsp;Na suprotnim zidovima visila su dva dvometarska pozlaćena rama. U onom koji se nalazio baš iznad Mišove glave, Idas je ležao postrance ispod svetala kompjutera. Preko sobe, u drugom okviru, sa kosom i trepavicama koje su svetlucale, bledi Linseos se sklupčao nad svojim kablovima.
<BR>&nbsp;&nbsp;&nbsp;&nbsp;&nbsp;"Dok plovite, naćulite uho."
<BR>&nbsp;&nbsp;&nbsp;&nbsp;&nbsp;"U redu, kapetane", progunđa Idas, kao čovek koji govori u snu.
<BR>&nbsp;&nbsp;&nbsp;&nbsp;&nbsp;Lork ustade i pljesnu rukama. "Mnogo godina je proteklo otkako sam ja morao da postavim to pitanje. Osoba koja je umesto mene odgovorila bio je Den."
<BR>&nbsp;&nbsp;&nbsp;&nbsp;&nbsp;"Slepi Den?" Miš će.
<BR>&nbsp;&nbsp;&nbsp;&nbsp;&nbsp;"Den koji je skočio?" upita Ketin.
<BR>&nbsp;&nbsp;&nbsp;&nbsp;&nbsp;Lork klimnu glavom. "Umesto ove kamadine teretnjaka", on pogleda naviše, gde su simulirane zvezde vitlale na visokoj, tamnoj tavanici da ih podsete da među bazenima i papratima i oblicima stena hitaju između svetova, "imao sam jedan trkački brod na kome je Den radio kao kiborški spojnik. Jedne noći u Parizu ostao sam predugo na nekoj zabavi, pa me je Den poveo kući na Ark. Pilotirao je sam čitavim putem. Moj drugi spojnik, neki student, bio se uplašio i pobegao." Zatrese glavom. "Nema veze. Uglavnom, bio sam tamo. Kako da dođem do dovoljno iliriona da srušim Red-šift pre nego što on sruši nas? Koliko bi ljudi želelo da to zna? Pomenuo sam to Denu jedne večeri dok smo pili kraj bazena za jahte. Dobiti ga sa sunca? On je zataknuo palac za kaiš, pogledao na jednu od dužica za vetar koja se širila iznad šanka i rekao: 'Jednom sam bio uhvaćen u novu'." Lork pogleda po prostoriji. "Seo sam i slušao."
<BR>&nbsp;&nbsp;&nbsp;&nbsp;&nbsp;"Šta mu se dogodilo?" upita Miš.
<BR>&nbsp;&nbsp;&nbsp;&nbsp;&nbsp;"Kako se desilo da bude dovoljno dugo u blizini da upadne u još jednu? Želeo bih to da znam." Ketin je vratio topa na tablu i razbaškario se na divanu. "Kažite: gde je bio Den tokom čitavog tog vatrometa?"
<BR>&nbsp;&nbsp;&nbsp;&nbsp;&nbsp;"Bio je u posadi broda koji je nosio namirnice za jednu od istraživačkih stanica Instituta Alkan, kada je zvezda buknula."
<BR>&nbsp;&nbsp;&nbsp;&nbsp;&nbsp;Miš pagleda Tij i Sebastijana, koji su slušali sa stepenica na kraju rampe. Tij je ponovo mešala karte.
<BR>&nbsp;&nbsp;&nbsp;&nbsp;&nbsp;"Posle hiljadu godina proučavanja, izbliza i iz daljine, prilično je uznemiravajuće koliko malo toga znamo o onome što se dešava u centru najkobnije od svih zvezdanih katastrofa. Sastav zvezde ostaje isti; samo se organizacija materije unutar zvezde remeti procesom koji još nije potpuno shvaćen. Možda je to efekat plimnih harmonika. Možda je to čak šala Maksvelovog demona. Najduža koncentrisanja koja su posmatrana trajala su godinu i po dana, ali kada su uočena, ona su već bila u toku. Stvarno vreme potrebno novi da dostigne svoju maksimalnu jačinu od časa kada bukne, iznosi nekoliko časova. U slučaju supernove - a zabeležene su svega dve u našoj galaksiji, jedna u trinaestom veku u Kasiopeji i jedna bezimena zvezda u dvadeset četvrtom stoleću, a nijedna od njih nije mogla da se detaljno prouči - buktanje traje otprilike dva dana; kod supernove sjaj se povećava faktorom od nekoliko stotina hiljada. Rezultirajuća svetlost i radio-smetnje sa supernove iznose više od združene svetlosti svih zvezda u galaksiji. Alkan je otkrio neke druge galaksije jednostavno zato što se u njima pojavila supernova i gotovo potpuna anihilacija jedne jedine zvezde učinila je vidljivom čitavu galaksiju od nekoliko milijardi zvezda."
<BR>&nbsp;&nbsp;&nbsp;&nbsp;&nbsp;Tij je prebacila karte iz jedne ruke u drugu. Sebastijan upita: "Šta Denu desilo se?" Primoravao je svoje ljubimce da se približe njegovim kolenima.
<BR>&nbsp;&nbsp;&nbsp;&nbsp;&nbsp;"Njegov brod je promašio i bio provučen kroz centar sunca usred prvog časa implozije - i zatim izbačen na drugu stranu." Žute oči fiksirale su Ketina. Na raskidanim crtama Lorkovog lica bilo je teško pročitati tananost njegovih osećanja.
<BR>&nbsp;&nbsp;&nbsp;&nbsp;&nbsp;Naviknut na nejasna osećanja, Ketin slegnu ramenima i pokuša da utone u fotelju.
<BR>&nbsp;&nbsp;&nbsp;&nbsp;&nbsp;"Dobili su upozorenje svega nekoliko sekundi ranije. Jedino što je kapetan mogao da uradi bilo je da isključi sve dolazeće senzorne ulaze kod kiborških spojnika."
<BR>&nbsp;&nbsp;&nbsp;&nbsp;&nbsp;"Naslepo oni leteli su?" upita Sebastijan.
<BR>&nbsp;&nbsp;&nbsp;&nbsp;&nbsp;Lork klimnu glavom.
<BR>&nbsp;&nbsp;&nbsp;&nbsp;&nbsp;"Bila je to nova u koju je Den upao, i to pre nego što vas je sreo; prva nova", potvrdi Ketin.
<BR>&nbsp;&nbsp;&nbsp;&nbsp;&nbsp;"Tačno tako."
<BR>&nbsp;&nbsp;&nbsp;&nbsp;&nbsp;"Šta se dogodido u drugoj?"
<BR>&nbsp;&nbsp;&nbsp;&nbsp;&nbsp;"U toj prvoj desilo se još nešto. Otišao sam u Institut Alkan i pogledao čitavu stvar. Trup broda bio je izbrazdan bombardovanjem rasutim lutajućim česticama. Jedini materijal koji je mogao da se probije u područje zaštite oko broda morao je da bude formiran od gotovo čvrste nuklearne materije iz središta sunca. Morao je da bude sastavljen od elemenata sa ogromnim jezgrima, najmanje tri ili četiri puta većim nego kod uranijuma."
<BR>&nbsp;&nbsp;&nbsp;&nbsp;&nbsp;"Hoćete da kažete da je brod bio bambardovan meteoritima iliriona?" upita Miš.
<BR>&nbsp;&nbsp;&nbsp;&nbsp;&nbsp;"Jedna od stvari koje su se dogodile u drugoj novi", Lork ponovo pogleda Ketina, "desila se pošto je naša ekspedicija bila organizovana u potpunoj tajnosti, pošto je nova bila locirana uz pomoć moje tetke sa Instituta Alkan, a da nikome nismo rekli za razlog našeg odlaska, i pošto je ekspedicija bila lansirana i već bila u toku. Pokušao sam da rekonstruišem stvarne uslove prve nezgode, kada je Denov brod pao u sunce, što je moguće vernije, na taj način što sam čitav manevar izveo naslepo: naredio sam posadi da senzorne ulaze drži isključenim u svojim percepcionim kabinama. Postupajući protivno naredbi, Den se odlučio da pogleda ono što prethodnog puta nije video." Lork je ustao i leđima se okrenuo posadi. "Nismo čak ni bili u oblasti u kojoj je mogla postojati bilo kakva fizička opasnost za brod. Najednom, osetio sam da je jedno krilce na brodu divlje mlatnulo. Zatim sam začuo Denov vrisak." Okrenuo se licem prema njima. "Povukli smo se i nekako dohramali do Zmaja, koristeći plimno nošenje stigli smo do Sola i spustili se na Stanicu Triton. Tajnost je okončana pre dva meseca."
<BR>&nbsp;&nbsp;&nbsp;&nbsp;&nbsp;"Tajnost?" upita Ketin.
<BR>&nbsp;&nbsp;&nbsp;&nbsp;&nbsp;Iskrivljenost koja je bila Lorkov osmeh podiže se u mišićima njegovog lica. "Više ne. Došao sam na Stanicu Triton u Zmaju radije nego u sklonište u Vlašićima. Čitavu posadu otpustio sam sa uputstvom da sve ono što znaju kažu što je moguće većem broju osoba. Pustio sam tog ludaka da se klimata po luci i brblja sve dok ga Pakao-3 nije progutao. Čekao sam. I čekao sam dok ono što sam očekivao nije došlo. Onda sam vas pokupio direktno iz lučke gomile. Rekao sam vam šta nameravam. Kome ste vi ispričali? Koliko je ljudi čulo ono što sam vam rekao? Koliko vas je osoba čulo da mrmljate, češkajući se po glavi. Smešno je to što sam uradio, a?" Lorkova ruka se skupila u pesnicu na šiljku kamena.
<BR>&nbsp;&nbsp;&nbsp;&nbsp;&nbsp;"Šta ste čekali?"
<BR>&nbsp;&nbsp;&nbsp;&nbsp;&nbsp;"Poruku od Princa."
<BR>&nbsp;&nbsp;&nbsp;&nbsp;&nbsp;"Jeste li je dobili?"
<BR>&nbsp;&nbsp;&nbsp;&nbsp;&nbsp;"Jesam."
<BR>&nbsp;&nbsp;&nbsp;&nbsp;&nbsp;"Šta se u njoj kaže?"
<BR>&nbsp;&nbsp;&nbsp;&nbsp;&nbsp;"Zar je to važno?" Lork ispusti zvuk sličan smejanju. Došao je iz njegovog stamaka. "Nisam joj se još posvetio."
<BR>&nbsp;&nbsp;&nbsp;&nbsp;&nbsp;"Zašto ne?" upita Miš. "Zar ne želite da znate šta vam on poručuje?"
<BR>&nbsp;&nbsp;&nbsp;&nbsp;&nbsp;"Ja znam šta radim. To je dovoljno. Vratićemo se do Alkana i locirati drugu... novu. Moji matematičari su načinili dva tuceta teorija koje su u stanju da objasne fenomen koji će nam omogućiti da uđemo u sunce. U svim tim teorijama, efekat će se preobrnuti na kraju onih nekoliko prvih časova, tokom kojih sjaj zvezde raste do maksimalne jačine."
<BR>&nbsp;&nbsp;&nbsp;&nbsp;&nbsp;"Koliko dugo novi da zgasne treba?" upita Sebastijan.
<BR>&nbsp;&nbsp;&nbsp;&nbsp;&nbsp;"Nekoliko nedelja, možda dva meseca. Supernovi su potrebne čak do dve godine da splasne."
<BR>&nbsp;&nbsp;&nbsp;&nbsp;&nbsp;"Poruka", reče Miš. "Ne želite da vidite šta to kaže Princ?"
<BR>&nbsp;&nbsp;&nbsp;&nbsp;&nbsp;"Ti želiš?"
<BR>&nbsp;&nbsp;&nbsp;&nbsp;&nbsp;Ketin se naglo nagnu preko šahovske table. "Da." Lork se nasmeja. "U redu." Krupnim koracima prešao je preko sobe. Još jednom dodirnu komandnu tablu na Mišovoj fotelji.
<BR>&nbsp;&nbsp;&nbsp;&nbsp;&nbsp;U najvećem okviru na visokom zidu svetlosna fantazija izbledi u dvometarski oval pozlaćenih listova.
<BR>&nbsp;&nbsp;&nbsp;&nbsp;&nbsp;"Znači tako. To si radio svih ovih godina!" reče Princ.
<BR>&nbsp;&nbsp;&nbsp;&nbsp;&nbsp;Miš je posmatrao koščate vilice i osetio kako se njegove sopstvene vilice stisnuše; podiže oči prema Prinčevoj tankoj, visokoj kosi, i njegova vlastito čelo se zategnu. Nagnuo se napred u fotelji, dok su mu se prsti grčili da uobliče, kao na svrinksu, oštri nos, izvore plavetnila.
<BR>&nbsp;&nbsp;&nbsp;&nbsp;&nbsp;Ketinove oči se raširiše. Pete njegovih sandala zakačile su tepih kada ih je nevoljno gurnuo napred. "Ne znam šta hoćeš da postigneš. Niti me je briga. Ali..."
<BR>&nbsp;&nbsp;&nbsp;&nbsp;&nbsp;"To Princ je?" prošapta Tij.
<BR>&nbsp;&nbsp;&nbsp;&nbsp;&nbsp;"...nećeš uspeti. Veruj mi." Princ se nasmeši.
<BR>&nbsp;&nbsp;&nbsp;&nbsp;&nbsp;Tijin šapat pastade gatovo nečujan.
<BR>&nbsp;&nbsp;&nbsp;&nbsp;&nbsp;"Ne. Ja čak ne znam ni gde si krenuo. Ali, pazi. Stići ću tamo pre tebe. Onda", podiže svoju ruku u crnoj rukavici, "videćemo", Ispružio je ruku napred, tako da je njegov dlan ispunio ekran. Onda su prsti škljocnuli; čuo se zveket stakla...
<BR>&nbsp;&nbsp;&nbsp;&nbsp;&nbsp;Tij tiho vrisnu.
<BR>&nbsp;&nbsp;&nbsp;&nbsp;&nbsp;Princ je gurnuo prst u sočivo kamere za poruke, razmrskavši ga.
<BR>&nbsp;&nbsp;&nbsp;&nbsp;&nbsp;Miš pogleda Tij; ispustila je karte.
<BR>&nbsp;&nbsp;&nbsp;&nbsp;&nbsp;Životinje zaklepetaše na uzici; vetar razbaca Tijine karte po tepihu.
<BR>&nbsp;&nbsp;&nbsp;&nbsp;&nbsp;"Evo", reče Ketin, "ja ću ih pokupiti!" Nagnuo se iz stolice i posegao nezgrapnim rukama po podu. Lork ponovo poče da se smeje.
<BR>&nbsp;&nbsp;&nbsp;&nbsp;&nbsp;Jedna karta se prevrnula na tepihu pored Miševe noge. Trodimenzionalno unutar lameliranog metala, sunce je buktalo nad morem crne boje. Preko zida mora nebo je bilo puno plamena. Na obali, dva gola dečaka držala su se za ruke. Onaj tamniji, škiljio je na suncu, razdraganog i osvetljenog lica. Drugi, povučen napred, gledao je njihove senke na pesku.
<BR>&nbsp;&nbsp;&nbsp;&nbsp;&nbsp;Lorkov smeh, koji je podsećao na višestruke eksplozije, valjao se kroz zajedničku prostoriju. "Princ je prihvatio izazov." Pljesnu po kamenu. "Dobro! Vrlo dobro! Ej, a ti misliš da ćemo se sresti pod gorućim suncem?" Njegova ruka se podiže, pesnica. "Mogu da osetim njegovu kandžu. Dobro! Da, dobro!"
<BR>&nbsp;&nbsp;&nbsp;&nbsp;&nbsp;Miš je brzo pokupio karte. Gledao je od kapetana do ekrana za posmatranje, na kome su multihromne promenljive nijanse zamenile lice, ruku. (A tama, na suprotnim zidovima, bili su tamni Idas i bledi Linseos u svojim manjim okvirima.) Njegove oči vratiše se na dva dečaka pod buktećim suncem.
<BR>&nbsp;&nbsp;&nbsp;&nbsp;&nbsp;Dok je posmatrao, prstima leve noge ščepao je tepih, a desnom grebao đon čizme; strah mu je udarao u kukovima, motajući se po nervima duž kičme. Najednom ispusti kartu u torbu sa sirinksom. Prsti su oklevali unutar kožne torbe, znojeći se na ljuspicama. Pošto je iščezla, slika je bila još strašnija. Izvukao je ruku i obrisao je o bedro, pa pogledao da li je neko video.
<BR>&nbsp;&nbsp;&nbsp;&nbsp;&nbsp;Ketin je gledao kroz karte koje je podigao. "To je to sa čime se igraš, Tij? Tarot?" Pogledao je naviše. "Ti si Ciganin, Miše. Siguran sam da si ih ranije video." Držao je karte tako da ih Miš može videti.
<BR>&nbsp;&nbsp;&nbsp;&nbsp;&nbsp;Ne gledajući, Miš klimnu glavom. Pokušavao je da ruke drži odvojene od bedara. (Postojala je jedna debela žena koja je sedela iza vatre - u prljavoj suknji od štampanog tekstila - i brkati muškarci koji su sedeli naokolo ispod treperavog ispusta jedne stene, posmatrajući kako karte sevaju, sevaju u njenim debelim rukama. Ali, to je bilo...)
<BR>&nbsp;&nbsp;&nbsp;&nbsp;&nbsp;"Ovamo", reče Tij. "Ti meni njih daj." Pružila je ruku.
<BR>&nbsp;&nbsp;&nbsp;&nbsp;&nbsp;"Mogu li da pogledam čitav špil?" upita Ketin.
<BR>&nbsp;&nbsp;&nbsp;&nbsp;&nbsp;Njene sive oči se raširiše. "Ne." U njenom glasu osećalo se iznenađenje.
<BR>&nbsp;&nbsp;&nbsp;&nbsp;&nbsp;"Žao mi je..." poče Ketin, zbunjen. "Nisam imao nameru da..."
<BR>&nbsp;&nbsp;&nbsp;&nbsp;&nbsp;Tij uze karte.
<BR>&nbsp;&nbsp;&nbsp;&nbsp;&nbsp;"Ti... da li gledaš u karte?" Ketin je pokušavao da ostane hladan.
<BR>&nbsp;&nbsp;&nbsp;&nbsp;&nbsp;Ona klimnu potvrdno.
<BR>&nbsp;&nbsp;&nbsp;&nbsp;&nbsp;"U tarot gledanje širom Federacije uobičajeno je", reče Lork. Sedeo je na skulpturi. "O Prinčevoj poruci tvoje karte kažu li nešto?" Kada se okrenuo, njegove oči blesnuše kao jaspis, kao zlato. "Možda tvoje karte o Princu i meni nešto reći će?"
<BR>&nbsp;&nbsp;&nbsp;&nbsp;&nbsp;Miš je bio iznenađen kako je kapetan lako prešao na dijalekt Vlašića. Izraz unutra bio je brz osmeh.
<BR>&nbsp;&nbsp;&nbsp;&nbsp;&nbsp;Lork ustade s kamena. "Šta karte o ovom brzom brisanju kroz noć kažu?"
<BR>&nbsp;&nbsp;&nbsp;&nbsp;&nbsp;Piljeći ispod debelih plavih obrva, Sebastijan je privukao svoje tamne prilike.
<BR>&nbsp;&nbsp;&nbsp;&nbsp;&nbsp;"Ja njihovu sliku videti hoću. Da. Gde Princ i ja među karte padamo?"
<BR>&nbsp;&nbsp;&nbsp;&nbsp;&nbsp;Ako ona bude gledala, on će imati priliku da vidi više tih karata: Ketin se nasmeši. "Da, Tij. Daj nam očitanje kapetanove ekspedicije. Koliko je ona umešna u njihovom čitanju, Sebastijane?"
<BR>&nbsp;&nbsp;&nbsp;&nbsp;&nbsp;"Tij nikada ne greši."
<BR>&nbsp;&nbsp;&nbsp;&nbsp;&nbsp;"Ti samo nekoliko sekundi Prinčevo lice videla si. Na licu linije čovekove sudbine ispisane su." Lork se podboči pesnicama. "Iz pukotine preko mene, ti gde ove linije moju sudbinu mogu reći dodirnuti hoćeš li?"
<BR>&nbsp;&nbsp;&nbsp;&nbsp;&nbsp;"Ne, kapetane..." Ona spusti pogled na svoje ruke. Karte su izgledale prevelike za njene mirne prste. "Ja karte samo slažem i čitam."
<BR>&nbsp;&nbsp;&nbsp;&nbsp;&nbsp;"Nisam video nikaga ko čita tarot još od vremena kad sam bio u školi." Ketin se osvrnu na Miša. "Bio je neki osobenjak iz Vlašića na mom seminaru iz filozofije koji je znao ove karte. Jedno vreme sam mislio da se mogu nazivati pravim amaterom poklonikom Knjige istine, kako je nepravilno nazivana u sedamnaestom veku. Pre bih rekao", napravio je pauzu, očekujući Tijinu potvrdu, "Knjiga o gralu?"
<BR>&nbsp;&nbsp;&nbsp;&nbsp;&nbsp;Nije je dobio.
<BR>&nbsp;&nbsp;&nbsp;&nbsp;&nbsp;"Hajde. Čitaj mi, Tij." Lork spusti pesnice niz bedra.
<BR>&nbsp;&nbsp;&nbsp;&nbsp;&nbsp;Tijini vrhovi prstiju počivali su na zlatnim poleđinama. Sa svog sedišta na dnu rampe, sivim očima prepolovljenim epikantusom <EM>Epikantus - nabor preko unutrašnjeg ugla oka; prim. prev.</EM> gledala je između Ketina i Lorka.
<BR>&nbsp;&nbsp;&nbsp;&nbsp;&nbsp;Ona reče: "Hoću."
<BR>&nbsp;&nbsp;&nbsp;&nbsp;&nbsp;"Miše", pozva Ketin, "dođi i baci pogled na ovo. Kaži nam svoje mišljenje o osobinama..."
<BR>&nbsp;&nbsp;&nbsp;&nbsp;&nbsp;Miš ustade u svetlosti igračke table. "Hej... !"
<BR>&nbsp;&nbsp;&nbsp;&nbsp;&nbsp;Okrenuše se prema napuklom glasu.
<BR>&nbsp;&nbsp;&nbsp;&nbsp;&nbsp;"Ti veruješ u to?"
<BR>&nbsp;&nbsp;&nbsp;&nbsp;&nbsp;Ketin podiže jednu obrvu.
<BR>&nbsp;&nbsp;&nbsp;&nbsp;&nbsp;"Nazivaš mene sujevernim zato što pljujem u reku? Sada ti proričeš budućnost iz karata! Aaa!" što i nije bio pravi zvuk koji je ispustio. To je značilo gađenje. Njegova zlatna minđuša se tresla i bleskala.
<BR>&nbsp;&nbsp;&nbsp;&nbsp;&nbsp;Ketin se namršti.
<BR>&nbsp;&nbsp;&nbsp;&nbsp;&nbsp;Tijine ruke počivale su nad špilom karata.
<BR>&nbsp;&nbsp;&nbsp;&nbsp;&nbsp;Miš začika s pola rastojanja tepiha. "Stvarno ćeš pokušati da kažeš budućnost pomoću karata? To je budalasto. To je sujeverno!"
<BR>&nbsp;&nbsp;&nbsp;&nbsp;&nbsp;"Ne, nije, Miše", uzvrati Ketin. "Čovek bi pomislio da ti, jedini od svih..."
<BR>&nbsp;&nbsp;&nbsp;&nbsp;&nbsp;Miš mahnu rukom i ispusti promukli smeh. "Ti, Ketine, i te karte. To je stvarno nešto?"
<BR>&nbsp;&nbsp;&nbsp;&nbsp;&nbsp;"Miše, ove karte zapravo ne predviđaju ništa. One jednostavno pružaju razložan komentar o sadašnjim prilikama..."
<BR>&nbsp;&nbsp;&nbsp;&nbsp;&nbsp;"Karte nisu razložne! One su od metala i plastike. Ne znaju..."
<BR>&nbsp;&nbsp;&nbsp;&nbsp;&nbsp;"Miše, sedamdeset osam karata tarota predstavljaju simbole i mitološke slike koje su se vraćale i odjekivale tokom četrdeset pet vekova ljudske istorije. Neko ko razume te simbole može da izgradi dijalog o datoj situaciji. Nema ničeg sujevernog u tome. Knjiga promena, pa čak i Haldejska astrologija postaju sujeverne kada se zloupotrebe primene za upravljanje umesto za navođenje i sugerisanje."
<BR>&nbsp;&nbsp;&nbsp;&nbsp;&nbsp;Miš ponovo ispusti zvuk.
<BR>&nbsp;&nbsp;&nbsp;&nbsp;&nbsp;"Doista, Miše! Savršeno je logično: govoriš kao neko ko je živeo pre hiljadu godina."
<BR>&nbsp;&nbsp;&nbsp;&nbsp;&nbsp;"Hej, kapetane?" Miš je prešao ostatak rastojanja i, provirivši pored Lorkovog lakta, začkiljio u špil karata u Tijinom krilu. "Verujete u te stvari?" Stavio je ruku na Ketinovu padlakticu, kao da je hvata, da bi je umirio.
<BR>&nbsp;&nbsp;&nbsp;&nbsp;&nbsp;Tigrovske oči ispod veđa boje rđe pokazaše agoniju; Lork se isceri: "Tij, meni karte čitaj."
<BR>&nbsp;&nbsp;&nbsp;&nbsp;&nbsp;Ona okrenu špil i poče da prebacuje slike, "Kapetane, izaberite jednu", iz ruke u ruku.
<BR>&nbsp;&nbsp;&nbsp;&nbsp;&nbsp;Lork se nagnu da vidi. Najednom, kažiprstom zaustavi karte koje su prolazile. "Kosmos izgleda da je." Imenovao je kartu na koju mu je prst pao. "U ovoj trci, nagrada je vasiona." Pogleda naviše ka Mišu i Ketimu. "Mislite li da treba da uzmem Kosmos da bi se počelo čitanje?" Uokvirena masom njegovih ramena, 'aganija' postade suptilnija.
<BR>&nbsp;&nbsp;&nbsp;&nbsp;&nbsp;Miš odgovori uvijanjem svojih tamnih usana.
<BR>&nbsp;&nbsp;&nbsp;&nbsp;&nbsp;"Nastavi", reče Ketin.
<BR>&nbsp;&nbsp;&nbsp;&nbsp;&nbsp;Lork izvuče kartu:
<BR>&nbsp;&nbsp;&nbsp;&nbsp;&nbsp;Jutarnja magla plela je brezu i tis i sveto drvo; na proplanku, gola figura skakala je i bacakala se u plavom praskozorju.
<BR>&nbsp;&nbsp;&nbsp;&nbsp;&nbsp;"Ah", reče Ketin, "Hermafrodit koji igra, spoj svih muških i ženskih principa." Trljao je uho između dva prsta. "Znate, tokom otprilike trista godina, od devetnaestog veka do iza početka vasionskih putovanja, postojao je visok hristijoniziran komplet tarot karata što ga je projektovao jedan prijatelj Viljema Batlera Jejtsa, koji je postao tako omiljen da je gotovo uništio prave slike." Kada je Lork nagnuo kartu, difrakcione slike životinja sevnuše i iščeznuše u mističnom grobu. Miševa ruka steže se na Ketinovoj. Podiže bradu kao da pita.
<BR>&nbsp;&nbsp;&nbsp;&nbsp;&nbsp;"Životinje apokalipse", odgovori Ketin. Pokaza preko kapetanovog ramena prema četiri ugla groba: "Bik, Lav, Orao, a to čudno majmunoliko stvorenje pozadi je patuljasti bog Bes, poreklom iz Egipta i Anadolije, zaštitnik žena pri porođaju, bič bednih, darežljiv i užasan bog. Postoji njegov kip koji je prilično čuven: šćućuren, isceren, zubat, pari se sa lavicama."
<BR>&nbsp;&nbsp;&nbsp;&nbsp;&nbsp;"Aha", prošapta Miš. "Video sam kip."
<BR>&nbsp;&nbsp;&nbsp;&nbsp;&nbsp;"Jesi? Gde?"
<BR>&nbsp;&nbsp;&nbsp;&nbsp;&nbsp;"U nekom muzeju." On slegnu ramenima. "Mislim, u Istanbulu. Neki turista odveo me je tamo kad sam bio dete."
<BR>&nbsp;&nbsp;&nbsp;&nbsp;&nbsp;"Avaj", sanjario je Ketin. "Ja sam se zadovoljio trodimenzionalnim halogramima."
<BR>&nbsp;&nbsp;&nbsp;&nbsp;&nbsp;"Samo, to nije patuljak. On je", Miševo struganje prestade kad je pogledao ka Ketinu, "možda dvaput viši od tebe." Njegove zenice, koje su se kolutale u iznenadnom sećanju, otkriše žiličaste beonjače.
<BR>&nbsp;&nbsp;&nbsp;&nbsp;&nbsp;"Kapetane Von Rej, vi dobro tarot znate?" upita Sebastijan.
<BR>&nbsp;&nbsp;&nbsp;&nbsp;&nbsp;"Karte čitane mi desetak puta su", objasni Lork. "Majka moja volela nije da čitače slušam čiji mali stolovi su postavljeni bili ispod raskrsnica vetrobrana na ulicama. Jednom prilikom, kad pet ili šest godina imao sam, nekako sam se izgubio. Dok lutao sam oka dela Arka koji ranije nikad video nisam, zaustavio sam se i moje sreće očitanje dobio." Nasmejao se; Miš, koji nije ispravna procenio izraz lica koji se prikupljao, očekivao je ljutnju. "Kada sam stigao kući i rekao to majci, bila je veoma uzrujana i rekla mi da to ne smem više da uradim."
<BR>&nbsp;&nbsp;&nbsp;&nbsp;&nbsp;"Znala je da je sve to glupo!" prašapta Miš.
<BR>&nbsp;&nbsp;&nbsp;&nbsp;&nbsp;"Šta su karte rekle?"upita Ketin.
<BR>&nbsp;&nbsp;&nbsp;&nbsp;&nbsp;"Nešto o smrti u mojoj porodici."
<BR>&nbsp;&nbsp;&nbsp;&nbsp;&nbsp;"Je li neko umro?"
<BR>&nbsp;&nbsp;&nbsp;&nbsp;&nbsp;Lorkove oči se suziše. "Oko mesec dana kasnije ubijen je moj ujak."
<BR>&nbsp;&nbsp;&nbsp;&nbsp;&nbsp;Ketin se zamisli. Ujak kapetana Lork Von Reja?
<BR>&nbsp;&nbsp;&nbsp;&nbsp;&nbsp;"Ali, dobro karte vi ne znate?" ponovo upita Sebastijan.
<BR>&nbsp;&nbsp;&nbsp;&nbsp;&nbsp;"Samo imena nekih: Sunce, Mesec, Obešeni čovek. Ali, njihovo značenje proučavao ja nikada nisam."
<BR>&nbsp;&nbsp;&nbsp;&nbsp;&nbsp;"Ah", Sebastijan klimnu glavom. "Prva karta izabrana uvek sam si. Ali Kosmos karta Velike tajne je. Ljudsko biće ne može predstavljati. Ne može izabrati se."
<BR>&nbsp;&nbsp;&nbsp;&nbsp;&nbsp;Lork se namršti. Zbunjenast je izgledala kao gnev. Pogrešno protumačivši, Sebastijan se zaustavi.
<BR>&nbsp;&nbsp;&nbsp;&nbsp;&nbsp;"U špilu tarot karata", nastavi Ketin, "postoji šezdeset šest karata Male tajne - baš kao što su pedeset dve karte za igranje, samo sa paževima, vitezovima i kraljevima za dvorske karte. One se odnose na obične ljudske stvari: ljubav, smrt, porez - i tome slično. Postoje još dvadeset dve karte: Velika tajna, sa kartama kao što su Budala i Obešeni čovek. One predstavljaju prvobitne kozmetičke entitete. Teško da možete izabrati neku od njih da biste predstavili sebe."
<BR>&nbsp;&nbsp;&nbsp;&nbsp;&nbsp;Lork je nekoliko sekundi posmatrao kartu. "Što da ne?" Pogleda u Ketina. Sada je sav izraz bio iščezao. "Dopada mi se ova karta. Tij je rekla da izaberem, i ja sam to učinio."
<BR>&nbsp;&nbsp;&nbsp;&nbsp;&nbsp;Sebastijanova se ruka podiže. "Ali..."
<BR>&nbsp;&nbsp;&nbsp;&nbsp;&nbsp;Tijini tanki prsti uhvatiše kosmate zglobove njenog druga. "Izabrao je", reče. Metal njenih očiju sevao je od Sebastijana, preko kapetana, do karte. "Tamo stavite je." Dala mu je znak da položi karte. "Kapetan koju kartu želi može izabrati."
<BR>&nbsp;&nbsp;&nbsp;&nbsp;&nbsp;Lork položi kartu na tepih, sa plesačevom glavom prema sebi, a nogama prema Tij.
<BR>&nbsp;&nbsp;&nbsp;&nbsp;&nbsp;"Kosmos je preokrenut", promrmlja Ketin.
<BR>&nbsp;&nbsp;&nbsp;&nbsp;&nbsp;Tij ga pogleda: "Preokrenut za vas, uspravan za mene." Glas joj je bio oštar.
<BR>&nbsp;&nbsp;&nbsp;&nbsp;&nbsp;"Kapetane, prva karta koju izaberete ne predviđa ništa", reče Ketin. "U stvari, prva karta koju uzmete uklanja sve mogućnosti koje predstavlja iz vašeg očitanja."
<BR>&nbsp;&nbsp;&nbsp;&nbsp;&nbsp;"Šta ona predstavlja", upita Lork.
<BR>&nbsp;&nbsp;&nbsp;&nbsp;&nbsp;"Ovde muško i žensko se sjedinjuju", reče Tij. "Mač i putir, sadržina i posuda združuju se. Upotpunjenje i izvesne uspehe to znači; kosmičko stanje božanske spoznaje pokazuje. Pobedu."
<BR>&nbsp;&nbsp;&nbsp;&nbsp;&nbsp;"I sve to izdvojeno je iz moje budućnosti?" Lorkovo lice je opet pretpostavljalo agoniju. "Odlično! Kakva će to trka biti ako znam da ću pobediti?"
<BR>&nbsp;&nbsp;&nbsp;&nbsp;&nbsp;"Rezervisano znači opsesiju jednom stvari, tvrdoglavost," dodade Ketin. "Odbijanje da se nauči..."
<BR>&nbsp;&nbsp;&nbsp;&nbsp;&nbsp;Tij najednom sklopi karte. Pruži špil. "Ti, Ketine, čitanje završićeš?"
<BR>&nbsp;&nbsp;&nbsp;&nbsp;&nbsp;"Uh? Ja... Slušaj, žao mi je. Nisam... U svakom slučaju, znam samo značenje desetak karata." Uši su mu se crvenele po rubovima. "Ćutaću."
<BR>&nbsp;&nbsp;&nbsp;&nbsp;&nbsp;Jedno krilo očeša pod.
<BR>&nbsp;&nbsp;&nbsp;&nbsp;&nbsp;Sebastijan je ustao i odvukao svoje ljubimce. Jedna je lepetala po njegovom ramenu. Lahor, i kosa zagolica Miša po čelu.
<BR>&nbsp;&nbsp;&nbsp;&nbsp;&nbsp;Sada su svi stajali, izuzev Lorka i Tij, koji su čučali oko Hermafrodita koji igra.
<BR>&nbsp;&nbsp;&nbsp;&nbsp;&nbsp;Još jednom je Tij promešala i raširila karte, ovog puta sa slikama okrenutim nadole. "Izaberite."
<BR>&nbsp;&nbsp;&nbsp;&nbsp;&nbsp;Široki prsti sa odebljalim noktima stegnuše kartu, povukoše:
<BR>&nbsp;&nbsp;&nbsp;&nbsp;&nbsp;Radnik je stajao pred dvostrukim svodom od kamena. Jedan sekač kamena bio je utaknut u njegov ručni zglob. Mašina je usecala svoju treću petokraku zvezdu u gornju prečagu. Sunčeva svetlost je obasjavala zidara i fasadu zgrade. Kroz okvir vrata iščezavala je tama.
<BR>&nbsp;&nbsp;&nbsp;&nbsp;&nbsp;"Trojka pentagrama. Ova karta pokriva vas."
<BR>&nbsp;&nbsp;&nbsp;&nbsp;&nbsp;Miš pogleda kapetanovu podlakticu. Ovalna utičnica bila je gotovo izgubljena između dvostruke tetive duž zgloba.
<BR>&nbsp;&nbsp;&nbsp;&nbsp;&nbsp;Miš dodirnu utičnicu na svojoj ruci. Plastični umetak zauzimao je četvrtinu širine zgloba: obe utičnice bile su iste veličine.
<BR>&nbsp;&nbsp;&nbsp;&nbsp;&nbsp;Kapetan položi Trojku pentagrama na Kosmos.
<BR>&nbsp;&nbsp;&nbsp;&nbsp;&nbsp;"Ponovo izaberite."
<BR>&nbsp;&nbsp;&nbsp;&nbsp;&nbsp;Karta izađe preokrenuta:
<BR>&nbsp;&nbsp;&nbsp;&nbsp;&nbsp;Crnokoso dete u brokatnom prsluku, sa čizmama od ukrašene kože, naslonjeno na balčak mača na kome se nalazio draguljima ukrašen srebrni gušter. Figura je stajala u senci pod liticom; Miš nije mogao da kaže da li je to dečak ili devojčica.
<BR>&nbsp;&nbsp;&nbsp;&nbsp;&nbsp;"Preokrenuti Paž sablje. Ovu kartu vi ukrštate."
<BR>&nbsp;&nbsp;&nbsp;&nbsp;&nbsp;Lork postavi kartu poprečno na Trojku pentagrama.
<BR>&nbsp;&nbsp;&nbsp;&nbsp;&nbsp;"Ponovo izaberite."
<BR>&nbsp;&nbsp;&nbsp;&nbsp;&nbsp;Iznad morske obale, na vedrom nebu sa pticama, jedna ruka, pružajući se iz koturova magle, držala je obličje petokrake zvezde u krugu.
<BR>&nbsp;&nbsp;&nbsp;&nbsp;&nbsp;"As pentagrama", Tij pokaza ispod ukrštenih karata. Lork tamo stavi kartu. "Ova karta ispod vas leži. Izaberite."
<BR>&nbsp;&nbsp;&nbsp;&nbsp;&nbsp;Veliki plavokosi momak stajao je na kamenom popločanoj stazi u vrtu. Gledao je uvis, sa rukom pozadi. Jedna crvena ptica samo što se nije spustila na zglob njegove ruke. Na kamenovima u dvorištu, bilo je isečeno devet obličja zvezde. "Devetka pentagrama." Pokazala je pored šare na tepihu. "Ova karta iza vas leži."
<BR>&nbsp;&nbsp;&nbsp;&nbsp;&nbsp;Lork postavi kartu.
<BR>&nbsp;&nbsp;&nbsp;&nbsp;&nbsp;"Izaberite."
<BR>&nbsp;&nbsp;&nbsp;&nbsp;&nbsp;Ponovo obrnuta:
<BR>&nbsp;&nbsp;&nbsp;&nbsp;&nbsp;Među olujnim oblacima gorelo je ljubičasto nebo. Munja je zapalila vrh kamenog tornja. Dva muškarca skočila su sa gornjeg balkona. Jedan je nosio bogatu odeću. Mogli ste čak da vidite draguljima ukrašene prstenove i zlatne rese na sandalama. Drugi je nosio uobičajeni radni prsluk i bio je bosonog i bradat.
<BR>&nbsp;&nbsp;&nbsp;&nbsp;&nbsp;"Preokrenuta Kula!" prošapta Ketin. "Uh-ah. Znam šta..." pa ućuta jer ga Tij i Sebastijan pogledaše.
<BR>&nbsp;&nbsp;&nbsp;&nbsp;&nbsp;"Kula preokrenuta", Tij pokaza iznad šare. "Ova iznad vas leži."
<BR>&nbsp;&nbsp;&nbsp;&nbsp;&nbsp;Lork postavi kartu, pa povuče sedmu.
<BR>&nbsp;&nbsp;&nbsp;&nbsp;&nbsp;"Preokrenuta Dvojka mačeva."
<BR>&nbsp;&nbsp;&nbsp;&nbsp;&nbsp;Naopačke:
<BR>&nbsp;&nbsp;&nbsp;&nbsp;&nbsp;Žena povezanih očiju sedela je na stolici ispred okeana, držeći dva mača ukrašena na grudima.
<BR>&nbsp;&nbsp;&nbsp;&nbsp;&nbsp;"Ovo ispred vas leži."
<BR>&nbsp;&nbsp;&nbsp;&nbsp;&nbsp;Sa tri karte u sredini: i četiri naokolo, prvih sedam karata formiralo je krst.
<BR>&nbsp;&nbsp;&nbsp;&nbsp;&nbsp;"Ponovo izaberite."
<BR>&nbsp;&nbsp;&nbsp;&nbsp;&nbsp;Lork izabra.
<BR>&nbsp;&nbsp;&nbsp;&nbsp;&nbsp;"Kralj mačeva. Ovde stavite ga."
<BR>&nbsp;&nbsp;&nbsp;&nbsp;&nbsp;"I još jednom."
<BR>&nbsp;&nbsp;&nbsp;&nbsp;&nbsp;Lork izvuče svoju devetu kartu.
<BR>&nbsp;&nbsp;&nbsp;&nbsp;&nbsp;"Trojka palica, preokrenuta."
<BR>&nbsp;&nbsp;&nbsp;&nbsp;&nbsp;"Koja ide ispod Kralja."
<BR>&nbsp;&nbsp;&nbsp;&nbsp;&nbsp;"Đavo..."
<BR>&nbsp;&nbsp;&nbsp;&nbsp;&nbsp;Ketin pogleda Miševu ruku. Prsti su se bili ispružili, a mali nokat se utisnuo u Ketinovu ruku.
<BR>&nbsp;&nbsp;&nbsp;&nbsp;&nbsp;"...preokrenut."
<BR>&nbsp;&nbsp;&nbsp;&nbsp;&nbsp;Prsti se opustiše; Ketin ponovo pogleda Tij.
<BR>&nbsp;&nbsp;&nbsp;&nbsp;&nbsp;"Ovde stavite." Obrnuti Đavo ode ispod Palica. "I izaberite."
<BR>&nbsp;&nbsp;&nbsp;&nbsp;&nbsp;"Kraljica mačeva. Paslednju kartu ovde stavite."
<BR>&nbsp;&nbsp;&nbsp;&nbsp;&nbsp;Pored krsta sada je stajao uspravni red od četiri karte.
<BR>&nbsp;&nbsp;&nbsp;&nbsp;&nbsp;Tij je promešala špil.
<BR>&nbsp;&nbsp;&nbsp;&nbsp;&nbsp;Protrljala je prstima podbradak. Kada se nagnula preko živopisne diorame, kosa boje gvožđa rasula joj se po ramenima.
<BR>&nbsp;&nbsp;&nbsp;&nbsp;&nbsp;"Vidiš li Princa u tome?" upita Lork. "Vidiš li mene i sunce za kojim težim?"
<BR>&nbsp;&nbsp;&nbsp;&nbsp;&nbsp;"Vas vidim i Princa. I ženu takođe, koja srodstvo sa Princom ima, jednu tamnu ženu..."
<BR>&nbsp;&nbsp;&nbsp;&nbsp;&nbsp;"Crne kose, ali plavih očiju?" upita Lork. "Prinčeve oči su plave."
<BR>&nbsp;&nbsp;&nbsp;&nbsp;&nbsp;Tij klimnu glavom. "Nju takođe ja vidim."
<BR>&nbsp;&nbsp;&nbsp;&nbsp;&nbsp;"To je Rubi."
<BR>&nbsp;&nbsp;&nbsp;&nbsp;&nbsp;"Karte pretežno mačevi i pentagrami su. Mnogo novaca ja vidim. Takođe, mnogo borbe oko toga i zbog toga ima."
<BR>&nbsp;&nbsp;&nbsp;&nbsp;&nbsp;"Sa sedam tona iliriona?" promrmlja Miš. "Ne morate čitati karte da biste videli..."
<BR>&nbsp;&nbsp;&nbsp;&nbsp;&nbsp;"Ššš..." Ketin će.
<BR>&nbsp;&nbsp;&nbsp;&nbsp;&nbsp;"Jedini pozitivni uticaj od Velike tajne Đavo je. Karta nasilja, pobune, borbe ta je. Ali takođe rođenje duhovnog razumevanja to znači. Pentagrami na početku vašeg čitanja leže. Karte novca i bogatstva su. Mačevi preuzimaju njih; karte moći i sukoba. Palica simbol intelekta i stvaralaštva je. Mada broj palica je tri i mali je, iz visokog čitanja on dolazi. To dobro je. Ali, pehara - simbola osećanja i naročito ljubavi - nema. Loše je. Da budu dobre, palice pehare imati moraju." Ona podiže karte u sredini krsta: Kosmos, Trojka pentagrama, Paž mačeva.
<BR>&nbsp;&nbsp;&nbsp;&nbsp;&nbsp;"Sada..." Tij zastade. Četiri čoveka disali su u istom ritmu. "Vi kao svet vidite sebe. Karta koja pokriva vas o plemenitosti, o aristakratiji govori. Tako isto, i o nekim veštinama koje posedujete vi..."
<BR>&nbsp;&nbsp;&nbsp;&nbsp;&nbsp;"Rekoste da ste bili kapetan na trkama, zar ne?" upita Ketin. "To sa materijalnim povećanjem za koje zainteresovani ste, ova karta otkriva. Ali, Paž mačeva pretiče vas."
<BR>&nbsp;&nbsp;&nbsp;&nbsp;&nbsp;"To Princ je?"
<BR>&nbsp;&nbsp;&nbsp;&nbsp;&nbsp;Tij odmahnu glavom. "Mlađa osoba to je. Neko ko već sada blizak vama je. Neko koga poznajete. Tamnokos, vrlo mlad čovek, možda..."
<BR>&nbsp;&nbsp;&nbsp;&nbsp;&nbsp;Ketin prvi pogleda Miša.
<BR>&nbsp;&nbsp;&nbsp;&nbsp;&nbsp;"...koji nekako između vas i plamtećeg sunca vašeg doći će."
<BR>&nbsp;&nbsp;&nbsp;&nbsp;&nbsp;Sada Lork pogleda uvis, preko svog ramena.
<BR>&nbsp;&nbsp;&nbsp;&nbsp;&nbsp;"Hej, sada. Slušaj..." Miš se namršti na ostale. "Šta ćete da uradite? Da me otpustite na prvom zastanku, zbog nekih glupih karata? Mislite da ću vas preći?"
<BR>&nbsp;&nbsp;&nbsp;&nbsp;&nbsp;"Čak ako i otpustite njega", reče Tij, bacivši pogled naviše, "to promeniti ništa neće."
<BR>&nbsp;&nbsp;&nbsp;&nbsp;&nbsp;Kapetan blago pljesnu Miša po bedru. "Ne sekiraj se, Miše."
<BR>&nbsp;&nbsp;&nbsp;&nbsp;&nbsp;"Ako ne verujete u njih, kapetane, zašto gubite vreme slušajući...?" pa prekinu pošto je Tij premestila karte.
<BR>&nbsp;&nbsp;&nbsp;&nbsp;&nbsp;"U bliskoj prošlosti vašoj", nastavi Tij, "As pentagrama leži. Opet, mnogo novca, ali prema svrsi usmerenog."
<BR>&nbsp;&nbsp;&nbsp;&nbsp;&nbsp;"Priprema ove ekspedicije mora da vas je mnogo koštala", prokomentarisa Ketin.
<BR>&nbsp;&nbsp;&nbsp;&nbsp;&nbsp;"Strašno mnogo?" Sebastijanovi prsti prebirali su po glavi jednog od njegovih ljubimaca.
<BR>&nbsp;&nbsp;&nbsp;&nbsp;&nbsp;"U dalekoj prašlosti, Devetka pentagrama leži. Opet karta bogatstva to je. Na uspeh vi naviknuti ste. U najboljim stvarima vi uživali ste. Ali, u ne posrednoj budućnosti vašoj Kula preokrenuta je. Uopšte, ona znači..."
<BR>&nbsp;&nbsp;&nbsp;&nbsp;&nbsp;"...otići pravo u zatvor. Nemojte se kladiti u prolazak. Nemojte", Ketinove uši se ponovo zacrveneše kada Tij suzi pogled na njemu, "skupite dve stotine alfa-funti." On se zakašlja.
<BR>&nbsp;&nbsp;&nbsp;&nbsp;&nbsp;"Zatvaranje ova karta označava; velika kuća se ruši."
<BR>&nbsp;&nbsp;&nbsp;&nbsp;&nbsp;"Von Rejovi imali su nju?"
<BR>&nbsp;&nbsp;&nbsp;&nbsp;&nbsp;"Čija kuća nisam rekla."
<BR>&nbsp;&nbsp;&nbsp;&nbsp;&nbsp;Na to se Lork nasmeja.
<BR>&nbsp;&nbsp;&nbsp;&nbsp;&nbsp;"Iza toga Dvojka mačeva obrnuto leži. Od neprirodne strasti, kapetane; čuvajte se."
<BR>&nbsp;&nbsp;&nbsp;&nbsp;&nbsp;"Šta to treba da znači?" prašapta Miš.
<BR>&nbsp;&nbsp;&nbsp;&nbsp;&nbsp;Ali, Tij je sa krsta od sedam karata prešla na red od četiri.
<BR>&nbsp;&nbsp;&nbsp;&nbsp;&nbsp;"Na vrhu vaših napora Kralj mačeva sedi."
<BR>&nbsp;&nbsp;&nbsp;&nbsp;&nbsp;"To je moj prijatelj Princ?"
<BR>&nbsp;&nbsp;&nbsp;&nbsp;&nbsp;"Jeste. Na vaš život on uticati može. On snažan čovek je i lako do mudrosti vas dovesti može; a i do vaše smrti." Ona zatim pogleda uvis, sa licem jako zabrinutim. "Isto tako, sve naše živote... On..."
<BR>&nbsp;&nbsp;&nbsp;&nbsp;&nbsp;Kada nije nastavila, Lork upita: "Šta, Tij?" Njegov glas, već umiren, postao je dublji i čvršći.
<BR>&nbsp;&nbsp;&nbsp;&nbsp;&nbsp;"Ispod njega..."
<BR>&nbsp;&nbsp;&nbsp;&nbsp;&nbsp;"Šta bilo je, Tij?"
<BR>&nbsp;&nbsp;&nbsp;&nbsp;&nbsp;"...Trojka palica preokrenuta leži. Ponuđene pomoći: čuvajte se. Najbolja odbrana protiv razočaranja očekivanje je. Osnova toga Đavo je. Ali preokrenut. Vi duhovno razumevanje o kome govorila sam primićete. U..."
<BR>&nbsp;&nbsp;&nbsp;&nbsp;&nbsp;"Hej." Miš pogleda Ketina. "Šta je videla?"
<BR>&nbsp;&nbsp;&nbsp;&nbsp;&nbsp;"Ššš."
<BR>&nbsp;&nbsp;&nbsp;&nbsp;&nbsp;"...predstojećoj borbi, površina stvari smaknuće se. Praktičnosti ispod čudnog i čudnijeg će videti se. I mada Kralj mačeva zidove stvarnosti povući će, iza njih Kraljicu mačeva vi otkrićete."
<BR>&nbsp;&nbsp;&nbsp;&nbsp;&nbsp;"To je... Rubi? Kaži mi, Tij vidiš li sunce?"
<BR>&nbsp;&nbsp;&nbsp;&nbsp;&nbsp;"Nema sunca. Sama žena, tamna i snažna kao njen brat, a njena senka baca..."
<BR>&nbsp;&nbsp;&nbsp;&nbsp;&nbsp;"Iz svetlosti koje zvezde?"
<BR>&nbsp;&nbsp;&nbsp;&nbsp;&nbsp;"Njena senka preko vas i preko Princa pada."
<BR>&nbsp;&nbsp;&nbsp;&nbsp;&nbsp;Lork mahnu rukama preko karata. "A sunce?"
<BR>&nbsp;&nbsp;&nbsp;&nbsp;&nbsp;"Vaša senka u noći pada. Zvezde na nebu vidim. Ali, još ne samo jedno sunce..."
<BR>&nbsp;&nbsp;&nbsp;&nbsp;&nbsp;"Ne!" Međutim, to je bio Miš. "To je sve ludo! Glupost! Ništa, kapetane!" Njegov nokat se zabode; i Ketin trgnu ruku. "Ništa vam ona ne može reći iz njih!" Naglo se okrenu na bok. Njegova u čizmu obuvena noga ritnu među Sebastijanove ljubimce. Oni uzleteše i potegnuše krajeve svojih lanaca.
<BR>&nbsp;&nbsp;&nbsp;&nbsp;&nbsp;"Hej, Miše! Šta ti..."
<BR>&nbsp;&nbsp;&nbsp;&nbsp;&nbsp;Bosom nogom pređe preko paslaganih karata.
<BR>&nbsp;&nbsp;&nbsp;&nbsp;&nbsp;"Hej!"
<BR>&nbsp;&nbsp;&nbsp;&nbsp;&nbsp;Sebastijan povuče klepećuće senke. "Hajde, mirni sad budite!" Rukom je prelazio od glave do glave, zglobovima i palcem češući iza tamnih ušiju i čeljusti.
<BR>&nbsp;&nbsp;&nbsp;&nbsp;&nbsp;Ali, Miš je već krenuo preko rampe iznad bazena. Torba ga je lupkala po bedru pri svakom karaku, dok nije iščezao.
<BR>&nbsp;&nbsp;&nbsp;&nbsp;&nbsp;"Poći ću za njime, kapetane", Ketin patrča prema rampi.
<BR>&nbsp;&nbsp;&nbsp;&nbsp;&nbsp;Kada su se krila smirila kraj Sebastijanovih sandala, Lork ustade.
<BR>&nbsp;&nbsp;&nbsp;&nbsp;&nbsp;Klečeći, Tij je kupila rasute karte.
<BR>&nbsp;&nbsp;&nbsp;&nbsp;&nbsp;"Vas dvoje na krilca vratiću. Linseosa i Idasa oslobađam." Kao što se veselost preobraćala u agoniju, zabrinutost je izgledala kao keženje. "Vas dvoje u svoje kabine idite."
<BR>&nbsp;&nbsp;&nbsp;&nbsp;&nbsp;Lork prihvati Tijinu ruku kad je ustala. Tri izraza preletela su preko njenog lica, jedan za drugim: iznenađenje, strah a treći je bio kad je prepoznala njegov.
<BR>&nbsp;&nbsp;&nbsp;&nbsp;&nbsp;"Za ono šta iz karata pročitala si, tebi zahvaljujem."
<BR>&nbsp;&nbsp;&nbsp;&nbsp;&nbsp;Sebastijan priđe da uzme njenu ruku iz kapetanove.
<BR>&nbsp;&nbsp;&nbsp;&nbsp;&nbsp;"Ponovo ja zahvaljujem ti."
<BR>
<BR>&nbsp;&nbsp;&nbsp;&nbsp;&nbsp;U hadniku koji je vodio do kamandnog mosta Roka projektovane zvezde plovile su na crnom zidu. Spram jedne plave, Miš je ukrštenih nogu sedeo na podu, sa torbom u krilu. Njegove ruke modelirale su oblike u koži. Zurio je u kružeća svetla.
<BR>&nbsp;&nbsp;&nbsp;&nbsp;&nbsp;Ketin je došetao da hola, držeći ruke na leđima. "Koji ti je đavo?" raspitivao se prijateljski.
<BR>&nbsp;&nbsp;&nbsp;&nbsp;&nbsp;Miš pogleda naviše i pogledom uhvati zvezdu koja je iskrsla iza Ketinovog uha.
<BR>&nbsp;&nbsp;&nbsp;&nbsp;&nbsp;"Ti doista voliš da sebi komplikuješ život."
<BR>&nbsp;&nbsp;&nbsp;&nbsp;&nbsp;Zvezda je plovila nadole, iščezavši na podu.
<BR>&nbsp;&nbsp;&nbsp;&nbsp;&nbsp;"Uzgred, šta je bila karta koju si sakrio u torbu?"
<BR>&nbsp;&nbsp;&nbsp;&nbsp;&nbsp;Miševe oči se brzo vratiše na Ketina. On trepnu.
<BR>&nbsp;&nbsp;&nbsp;&nbsp;&nbsp;"Ja sam vrlo vešt u dizanju takvih stvari." Ketin se nasloni leđima na zvezdama išarani zid. Tavanični projektor koji je kopirao spoljnu noć obasjavao je tačkama svetlosti njegovo kratko lice i njegov dugi, ravni stomak. "To nije baš najbolji način da se bude dobar sa kapetanom. Imaš neke čudne ideje, Miše - priznajem, fascinantne su. Da mi je neko rekao da ću raditi u istoj posadi, danas, u trideset prvom veku, sa nekim ko može da otvoreno bude skeptičan u pogledu tarota, ne bih verovao. Jesi li ti zaista sa Zemlje?"
<BR>&nbsp;&nbsp;&nbsp;&nbsp;&nbsp;"Aha, sa Zemlje sam."
<BR>&nbsp;&nbsp;&nbsp;&nbsp;&nbsp;Ketin protrlja zglob ruke. "Kada o tome razmišljam, sumnjam da bi takve fasilizovane ideje magle doći sa nekog drugog mesta osim sa Zemlje. Čim je reč o narodima iz doba velikih međuzvezdanih migracija, posredi su kulture davoljno prefinjene da ne shvate stvari kao što je tarot. Ne bih se čudio da u nekom pustinjskam gradu severne Mongolije ima nekog ko još uvek misli da Zemlja plovi u činiji na leđima slona koji stoji na zmiji sklupčanoj na kornjači što pliva u moru večnosti. Na neki način sam srećan što nisam rođen tamo, na tom fascinantnom mestu. Ono stvara spektakularne neurotičare. Bio je neki osobenjak na Harvardu..." Zastao je i ponovo pogledao Miša. "Čudan si ti momak. Ovde si, letiš na zvezdanom teretnjaku, proizvod tehnologije trideset prvog veka, a u isto vreme glava ti je puna okamenjenih ideja zastarelih pre hiljadu godina. Da vidim šta si to digao?"
<BR>&nbsp;&nbsp;&nbsp;&nbsp;&nbsp;Miš gurnu podlakticu u torbu, pa izvadi kartu. Pogleda je, spreda i straga, pre nego što Ketin pruži ruku i uze je.
<BR>&nbsp;&nbsp;&nbsp;&nbsp;&nbsp;"Sećaš li se ko ti je rekao da ne veruješ u tarot?" Ketin je proučavao kartu.
<BR>&nbsp;&nbsp;&nbsp;&nbsp;&nbsp;"Bila je to moja..." Miš uze rub torbe u ruke i stegnu ga. "Ta žena. Davno, kada sam bio stvarno mali, sa pet ili šest godina."
<BR>&nbsp;&nbsp;&nbsp;&nbsp;&nbsp;"Je li i ona bila Ciganka?"
<BR>&nbsp;&nbsp;&nbsp;&nbsp;&nbsp;"Aha. Brinula se o meni. Imala je karte kao što su Tijine, ali nisu bile trodimenzionalne. Bile su stare. Kad smo lutali po Francuskoj i Italiji, čitala je ljudima karte. Znala je sve o njima, šta slike znače i tome slično. I kazala mi je. Rekla je da je to, bez obzira šta ko kaže, prevara. To je podvala, bez ikakvog značenja. Rekla je da su Cigani dali tarot karte svima."
<BR>&nbsp;&nbsp;&nbsp;&nbsp;&nbsp;"To je tačno. Po svoj prilici, Cigani su ih doneli sa istoka na zapad u osamnaestom ili devetnaestom veku. I sigurno su pomogli da se rasprostru po Evropi tokom sledećih pet stotina godina."
<BR>&nbsp;&nbsp;&nbsp;&nbsp;&nbsp;"Baš to mi je rekla - da su karte pripadale prvo Ciganima i da Cigani znaju: one su samo prevara. I da kartama nikada ne treba verovati."
<BR>&nbsp;&nbsp;&nbsp;&nbsp;&nbsp;Ketin se nasmeši. "Vrlo romantično mišljenje. Slažem se sa samim sobom: ideja da su svi ti simboli, proceđeni kroz pet hiljada godina mitologije, u suštini beznačajni i nemaju nikakvu vezu sa čovekovim razumom i delovanjem, ima pomalo prizvuk nihilizma. Na nevolju, previše znam o ovim simbolima da bih u to poverovao. Ipak, zanima me šta imaš da kažeš. Znači, ta žena sa kojom si živeo kad si bio dete, čitala je tarot karte, ali je ipak insistirala da su one podvala?"
<BR>&nbsp;&nbsp;&nbsp;&nbsp;&nbsp;"Aha." Pustio je torbu. "Samo..."
<BR>&nbsp;&nbsp;&nbsp;&nbsp;&nbsp;"Samo šta?" upita Ketin kad je Miš zastao.
<BR>&nbsp;&nbsp;&nbsp;&nbsp;&nbsp;"Samo, bila je jedna noć - neposredno pre kraja. Nije bilo nikoga osim Cigana. Čekali smo u pećini, u noći. Svi smo bili uplašeni, jer je nešto trebalo da se dogodi. Odrasli su a tome šaputali, a kad bi neko dete naišlo, zaćutali bi. I te noći ona je čitala karte - ali ne kao nešto što je lažno. Svi su sedeli oko vatre u mraku, slušajući je kako čita karte. Sledećeg jutra, neko me je rano probudio, dok je sunce još izlazilo iznad grada između planina. Svi su odlazili. Nisam pošao sa Momom, ženom koja je čitala karte. Nikada više nisam video nikoga od njih. Oni sa kojima sam došao, ubrzo su iščezli. Na kraju, otišao sam u Tursku sasvim sam." Miš je palcem trljao oblik pod kožom torbe. "Te noći kada je ona čitala karte u svetlosti vatre, sećam se, bio sam strašno uplašen. I oni su bili uplašeni, znaš. A nisu hteli da nam kažu zbog čega. Ali, bili su dovoljno uplašeni da pitaju karte - mada su znali da je sve to laž."
<BR>&nbsp;&nbsp;&nbsp;&nbsp;&nbsp;"Mislim da ljudi, kad situacija postane ozbiljna, koriste svoj zdravi razum i odbacuju sujeverje dovoljno dugo da sačuvaju glave." Ketin se namršti. "Šta misliš da je to bilo?"
<BR>&nbsp;&nbsp;&nbsp;&nbsp;&nbsp;Miš slegnu ramenima. "Možda je neko bio protiv nas. Znaš već kako je sa Ciganima. Svako misli da su oni kradljivci. Možda su to mislili. Možda su bili pošli po nas iz grada. Niko na Zemlji ne voli Cigane. To je zato što mi ne radimo."
<BR>&nbsp;&nbsp;&nbsp;&nbsp;&nbsp;"Ti dovoljno teško radiš, Miše. Baš zbog toga se pitam zašto si napravio svu tu gužvu sa Tij. Nanećeš štetu svom dobrom imenu."
<BR>&nbsp;&nbsp;&nbsp;&nbsp;&nbsp;"Sa Ciganima se nisam družio od svoje sedme ili osme godine. Osim toga, stekao sam svoje utičnice. Mada, nisam ih dobio sve dok nisam dospeo na Kuperovu astronautičku akademiju u Melburnu."
<BR>&nbsp;&nbsp;&nbsp;&nbsp;&nbsp;"Doista? Mora da si već imao petnaest ili šesnaest godina. Naravno to je prekasno. Na Luni, mi smo svoje dobili kad smo imali tri ili četiri, kako bismo mogli da radimo sa našim nastavnim kompjuterima u školi." Ketinov izraz se najednom usredsredi. "Hoćeš da kažeš da je postojala čitava jedna grupa odraslih muškaraca i žena, sa decom, koja je lunjala od grada do grada, od zemlje da zemlje, na Zemlji, bez utičnica?"
<BR>&nbsp;&nbsp;&nbsp;&nbsp;&nbsp;"Aha. Mislim da jeste."
<BR>&nbsp;&nbsp;&nbsp;&nbsp;&nbsp;"Bez utičnica nema mnogo poslova koje možeš da radiš."
<BR>&nbsp;&nbsp;&nbsp;&nbsp;&nbsp;"Sigurno da nema."
<BR>&nbsp;&nbsp;&nbsp;&nbsp;&nbsp;"Nije čudo da su tvoje Cigane lovili. Grupa odraslih koja putuje bez mogućnosti za priključivanje!" Zatrese glavom. "Ali, zašto ih niste nabavili?"
<BR>&nbsp;&nbsp;&nbsp;&nbsp;&nbsp;"Mi smo samo Cigani. Nikada ih nismo imali. Nikada ih nismo hteli. Ja sam ih uzeo zato što sam bio sam i - pa dobro, zato što sam mislio da je tako lakše." Miš obesi podlakticu preko kolena.
<BR>&nbsp;&nbsp;&nbsp;&nbsp;&nbsp;"Ali, to još nije bio razlog da dođu i isteraju nas iz svakog grada u koji se naselimo. Jednom, sećam se, uhvatili su dvojicu Cigana i ubili ih. Tukli su ih dok nisu postali palumrtvi, a zatim su im odsekli ruke i obesili ih na drveće glavom nadole da iskrvare do smrti..."
<BR>&nbsp;&nbsp;&nbsp;&nbsp;&nbsp;"Miše!" Ketinovo lice se zgrči.
<BR>&nbsp;&nbsp;&nbsp;&nbsp;&nbsp;"Bio sam još dete, ali se sećam. Možda je zbog toga Moma na kraju odlučila da pita karte šta da čini, premda u njih nije verovala. Možda smo se zato rasturili."
<BR>&nbsp;&nbsp;&nbsp;&nbsp;&nbsp;"Samo u Zmaju", reče Ketin. "Samo na Zemlji."
<BR>&nbsp;&nbsp;&nbsp;&nbsp;&nbsp;Tamno lice se okrenu prema njemu. "Zašto, Ketine? Nastavi, kaži mi, zašto su nam to činili." Nije bilo nikakvog upitnog znaka na kraju rečenice. Umesto toga - promukla uvređenost.
<BR>&nbsp;&nbsp;&nbsp;&nbsp;&nbsp;"Zato što su ljudi glupi, i uskogrudi, i što se plaše svega što je drugačije." Ketin zatvori oči. "Zato više volim mesece. Čak i na velikom mesecu, teško je okupiti toliko mnogo ljudi da bi se takvo nešto dešavalo." Otvori oči. "Miše, razmisli o ovome. Kapetan Von Rej ima utičnice. On je jedan od najbogatijih ljudi u vasioni. I ima ih svaki rudar ili čistač ulica, ili konobar, ili arhivar ili ti. U Federaciji Vlašići ili u Spoljnim naseobinama to je opšti kulturni fenomen - deo načina da se sve mašine zamišljaju kao neposredan produžetak čoveka, što su prihvatili svi društveni slojevi od vremena Eštona Klarka. Sve do ovog razgovora, smatrao sam da je to opšti kulturni fenomen i na Zemlji. Sve dok me nisi podsetio da na našem čudnom predačkom matičnom svetu nekakvi neverovatni kulturni anahronizmi mogu da izlapljuju sve do naših dana. Ali, činjenica da grupa Cigana bez utičnica, osiromašenih, koja pokušava da radi tamo gde nema šta da se radi, koja proriče budućnost metodom koji su potpuno prestali da shvataju, dok je ostatak vasione uspeo da postigne razumevanje koje su preci tih istih Cigana imali hiljadu petsto godina ranije - evnusi van zakona koji odlaze u grad - nije mogla da bude poraznija za bilo kog običnog radnika ili radnicu sa utičnicom. Evnusi? Kada se priključiš na veliku mašinu, onda to nazivaš spojničenjem; ne bi verovao odakle taj pojam vodi poreklo. Ne, ne shvatam zašto se to dogodilo. Ali shvatam malo kako se dešavalo." Zatrese glavom. "Zemlja je čudno mesto. Bio sam tamo u školi četiri godine, a tek sada sam počeo da saznajem koliko toga nisam razumeo. Oni među nama koji nisu tamo rođeni, možda nikada neće biti u stanju da je potpuno shvate. Čak i u preostalom delu Zmaja, mi živimo na mnogo jednostavniji način, verujem." Ketin pogleda kartu u svojoj ruci. "Da li znaš kako se zove ta karta koju si digao?"
<BR>&nbsp;&nbsp;&nbsp;&nbsp;&nbsp;Miš klimnu glavom. Sunce.
<BR>&nbsp;&nbsp;&nbsp;&nbsp;&nbsp;"Znaš, ako ideš okolo i dižeš karte, one ne mogu dati potpuno predskazanje. Kapetan je bio veoma željan da ovu vidi."
<BR>&nbsp;&nbsp;&nbsp;&nbsp;&nbsp;"Znam." Povukao je prste duž kaiša svoje torbe. "Karte su već govorile o tame da dolazim između kapetana i njegovog sunca; a ja sam samo digao kartu iz špila." Miš zatrese glavom.
<BR>&nbsp;&nbsp;&nbsp;&nbsp;&nbsp;Ketin odloži kartu. "Zašto je ne vratiš? U vezi s tim, mogao bi da se izviniš što si napravio tu gužvu."
<BR>&nbsp;&nbsp;&nbsp;&nbsp;&nbsp;Miš je pola minuta držao oboren pogled. Zatim je ustao, uzeo kartu i pošao prema holu.
<BR>&nbsp;&nbsp;&nbsp;&nbsp;&nbsp;Ketin ga je posmatrao kako zamiče iza ugla. Zatim je prekrstio ruke i spustio glavu da razmisli. Njegove misli otplovile su ka bledoj prašini meseca kojih se sećao.
<BR>
<BR>&nbsp;&nbsp;&nbsp;&nbsp;&nbsp;Ketin je sanjario u tihom holu; najzad je sklopio oči. Nešto ga je dotaknulo po boku. Otvorio je oči. "Hej..."
<BR>&nbsp;&nbsp;&nbsp;&nbsp;&nbsp;Linseos (sa senkom Idasa na svom ramenu) prišao mu je i na lančiću izvukao magnetofon iz njegovog džepa. Držao je kutiju ukrašenu dragim kamenjem. "Šta ova..."
<BR>&nbsp;&nbsp;&nbsp;&nbsp;&nbsp;"...stvar radi?" završi Idas.
<BR>&nbsp;&nbsp;&nbsp;&nbsp;&nbsp;"Hoćeš li imati nešto protiv da to vratiš?" Razlog Ketinove ljutnje bio je što su mu prekinuli misli.
<BR>&nbsp;&nbsp;&nbsp;&nbsp;&nbsp;"Videli smo kako se igraš time, tamo u luci."
<BR>&nbsp;&nbsp;&nbsp;&nbsp;&nbsp;Idas uze predmet iz belih prstiju svoga brata...
<BR>&nbsp;&nbsp;&nbsp;&nbsp;&nbsp;"Slušaj..." poče Ketin.
<BR>&nbsp;&nbsp;&nbsp;&nbsp;&nbsp;...i predade ga Ketinu.
<BR>&nbsp;&nbsp;&nbsp;&nbsp;&nbsp;"Hvala!" Stavio je kutiju natrag u džep.
<BR>&nbsp;&nbsp;&nbsp;&nbsp;&nbsp;"Pokažl nam kako radl..."
<BR>&nbsp;&nbsp;&nbsp;&nbsp;&nbsp;"...i za šta ga koristiš?"
<BR>&nbsp;&nbsp;&nbsp;&nbsp;&nbsp;Ketin je zastao, a potom uzeo magnetofon u ruku. "To je samo matrični magnetofon, u koji mogu da diktiram beleške i sređujem ih. Koristim ga da napišem roman."
<BR>&nbsp;&nbsp;&nbsp;&nbsp;&nbsp;Idas reče: "Hej, znam šta to..."
<BR>&nbsp;&nbsp;&nbsp;&nbsp;&nbsp;"...i ja. Zato želim da..."
<BR>&nbsp;&nbsp;&nbsp;&nbsp;&nbsp;"...napraviš jedan od..."
<BR>&nbsp;&nbsp;&nbsp;&nbsp;&nbsp;"...zašto ne napraviš psihoramu..."
<BR>&nbsp;&nbsp;&nbsp;&nbsp;&nbsp;"...jer je to mnogo lakše. Da li smo mi..."
<BR>&nbsp;&nbsp;&nbsp;&nbsp;&nbsp;"...u njemu?"
<BR>&nbsp;&nbsp;&nbsp;&nbsp;&nbsp;Ketin nađe sebe kako pokušava da kaže četiri stvari. Zatim se nasmeja. "Slušajte vi, proslavljeni slaniče i kutijico za biber, ja tako ne mogu da mislim!" Zamisli se za trenutak. "Ne znam zašto želim da napišem roman. Siguran sam da bi lakše bilo da napravim psihoramu, kada bih imao opremu, novac i veze u psihoramskom studiju. Ali, nije to ono što želim. I ne znam da li ćete biti 'u njemu' ili nećete. Nisam još počeo da razmišljam o temi. Još samo pravim beleške o formi." Oni se namrštiše. "O građi, estetici čitave stvari. Ne možete tek tako sesti i pisati, znate. Treba da razmišljate. Roman je bio umetnička forma. Moram ga izumeti ponovo pre nego što budem mogao da jedan napišem. Jedan koji ću hteti da napišem, u svakom slučaju."
<BR>&nbsp;&nbsp;&nbsp;&nbsp;&nbsp;"Oh", reče Linseos.
<BR>&nbsp;&nbsp;&nbsp;&nbsp;&nbsp;"Jesi li siguran koji roman..."
<BR>&nbsp;&nbsp;&nbsp;&nbsp;&nbsp;"...sigurno da znam. Da li si čitao Rat..."
<BR>&nbsp;&nbsp;&nbsp;&nbsp;&nbsp;"...i mir. Aha. Ali, bila je to psihorama..."
<BR>&nbsp;&nbsp;&nbsp;&nbsp;&nbsp;"...sa Če-ong u ulozi Nataše. Ali, to je bilo..."
<BR>&nbsp;&nbsp;&nbsp;&nbsp;&nbsp;"...uzeto iz romana? Upravo tako. Ja..."
<BR>&nbsp;&nbsp;&nbsp;&nbsp;&nbsp;"...sada se sećam?"
<BR>&nbsp;&nbsp;&nbsp;&nbsp;&nbsp;"Aha", Idas potvrdi mračan iza brata. "Samo", sada se obrati Ketinu, "kako je moguće da ne znaš o čemu želiš da pričaš?"
<BR>&nbsp;&nbsp;&nbsp;&nbsp;&nbsp;Ketin slegnu ramenima.
<BR>&nbsp;&nbsp;&nbsp;&nbsp;&nbsp;"Onda, možda ćeš napisati nešto o nama, pošto još ne znaš šta..."
<BR>&nbsp;&nbsp;&nbsp;&nbsp;&nbsp;"...možemo li da ga tužimo sudu ako kaže nešto što nije..."
<BR>&nbsp;&nbsp;&nbsp;&nbsp;&nbsp;"Hej", prekinu ih Ketin. "Moram da nađem temu koja će nositi roman. Kazao sam vam da ne mogu reći da li ćete biti u njemu ili..."
<BR>&nbsp;&nbsp;&nbsp;&nbsp;&nbsp;"...bilo kako bilo, koje teme imaš u njemu?" Idas je govorio preko Linseosovog ramena.
<BR>&nbsp;&nbsp;&nbsp;&nbsp;&nbsp;"Uh? Kao što rekoh, beleške. Za tu knjigu."
<BR>&nbsp;&nbsp;&nbsp;&nbsp;&nbsp;"Da čujemo."
<BR>&nbsp;&nbsp;&nbsp;&nbsp;&nbsp;"Slušajte, momci, nemojte..." Onda slegnu ramenima. Okrenuo je rubinske stožere na vrhu magnetofona, a zatim škljocnuo prekidačem za reprodukciju: "Lična beleška broj pet hiljada trista sedam. Treba imati na umu da je roman - bez obzira koliko je intiman, psihološki, ili subjektivan - uvek istorijska projekcija svog sopstvenog doba." Glas se reprodukavao preglasno i prebrzo. Međutim, olakšavao je preslušavanje. "Da bih napisao svoju knjigu, moram biti svestan koncepcije istorije u mom dobu."
<BR>&nbsp;&nbsp;&nbsp;&nbsp;&nbsp;Idasova ruka bila je crna epoleta na ramenu njegovog brata. Sa očima boje korala i kore drveta, bili su namršteni, naprežući svoju pažnju.
<BR>&nbsp;&nbsp;&nbsp;&nbsp;&nbsp;"Istorija? Začeli su je pre 3.500 godina Herodot i Tacit. Definisali su je kao proučavanje svega što se događalo tokom njihovog života. I sledećih hiljadu godina to i nije bilo ništa drugo. Hiljadu petsto godina posle Grka, u Konstantinapolju, Ana Komnena, u svom legalističkom sjaju (i u osnovi istim jezikom kao Herodot), pisala je istoriju kao proučavanje onih događaja u čovekovam delovanju koji se mogu dokumentovati. Sumnjam da bi ova ljupka Vizantinka verovala da se nešto dogodilo samo ako je o tome pisano. Ali, nezabeleženi dagađaji jednostavno nisu bili razmatrani u području istorije u Vizantiji. Čitav koncept se transformisao. U sledećih hiljadu godina došli smo do onog veka koji je započeo sa prvim globalnin sukobom, a završio se prvim sukobom između svetova koji su se rađali. Nekako se pojavila teorija da je istorija niz cikličnih uspona i padova kada jedna civilizacija prestiže drugu. Događaji koji se nisu uklapali u ciklus definisani su kao istorijski nevažni. Nama je danas teško da shvatimo razlike između Spenglera i Tojnbija, mada su se prema svim izveštajima njihovi prilazi smatrali popularnim u njihovim danima. Nama se čini da su oni; samo cepidlačili oko toga gde je ili kada određeni ciklus započeo. Sada, kada je prošlo još hiljadu godina, moramo se rvati sa De Ejlingom i Broblinom, 34-Alvinon i Krespburgovim pregledom. Samo zato što su oni naši savremenici, poznato mi je da oni zastupaju isto istorijsko gledište. Koliko sam samo zora video kako trepere iza dokova Čarlsa dok sam se šunjao i premišljao da li se slažem sa Zanderovom teorijom opšte istorijske konvencije, ili sam posle svega još uz Broblina. Ipak, mogu da gledam dovoljno daleko da znam da će kroz još hiljadu godina ove razlike izgledati tako zanemarljive kao prepirka između dvojice srednjovekovnih teologa koji raspravljaju o tome da li na vrhu igle može da igra dvanaest ili dvadeset četiri anđela."
<BR>&nbsp;&nbsp;&nbsp;&nbsp;&nbsp;"Lična beleška broj pet hiljada trista osam. Nikada ne izgubiti iz vida sliku ogoljenih javorova spram cinobernog..."
<BR>&nbsp;&nbsp;&nbsp;&nbsp;&nbsp;Ketin isključi magnetafon.
<BR>&nbsp;&nbsp;&nbsp;&nbsp;&nbsp;"Oh", reče Linseas. "To je bilo nešto čudno..."
<BR>&nbsp;&nbsp;&nbsp;&nbsp;&nbsp;"...zanimljivo", završi Idas. "Da li si uopšte shvatio..."
<BR>&nbsp;&nbsp;&nbsp;&nbsp;&nbsp;"...on misli na istoriju..."
<BR>&nbsp;&nbsp;&nbsp;&nbsp;&nbsp;"...na istorijski koncept našeg vremena?"
<BR>&nbsp;&nbsp;&nbsp;&nbsp;&nbsp;"Pa, u stvari, shvatio sam. To je sasvim zanimljiva teorija, zaista. Ako bi samo..."
<BR>&nbsp;&nbsp;&nbsp;&nbsp;&nbsp;"Mogu da zamislim koliko je složena", reče Idas. "Hoću da kažem..."
<BR>&nbsp;&nbsp;&nbsp;&nbsp;&nbsp;"...za ljude koji žive da bi shvatili..."
<BR>&nbsp;&nbsp;&nbsp;&nbsp;&nbsp;"Začudo, nije složena." (Ketin) "Jedino što treba da učinite je da shvatite kako mi smatramo..."
<BR>&nbsp;&nbsp;&nbsp;&nbsp;&nbsp;"...Možda za ljude koji će živeti kasnije..."
<BR>&nbsp;&nbsp;&nbsp;&nbsp;&nbsp;"...to neće biti tako teško..."
<BR>&nbsp;&nbsp;&nbsp;&nbsp;&nbsp;"Doista. Niste li primetili" (Ponovo Ketin) "kako čitava društvena matrica posmatra kao da je..."
<BR>&nbsp;&nbsp;&nbsp;&nbsp;&nbsp;"Ne znamo mnogo o istoriji." Linseos počeša svoje srebrnasto runo. "Ne mislim da..."
<BR>&nbsp;&nbsp;&nbsp;&nbsp;&nbsp;"...to možemo sada da razumemo..."
<BR>&nbsp;&nbsp;&nbsp;&nbsp;&nbsp;"Sigurno da možete!" (Ketin još) "Mogu to da objasnim veoma..."
<BR>&nbsp;&nbsp;&nbsp;&nbsp;&nbsp;"...Možda kasnije..."
<BR>&nbsp;&nbsp;&nbsp;&nbsp;&nbsp;"...u budućnosti..."
<BR>&nbsp;&nbsp;&nbsp;&nbsp;&nbsp;"...biće lakše..."
<BR>&nbsp;&nbsp;&nbsp;&nbsp;&nbsp;Tamni i beli osmeh zaploviše najednom prema njemu. Blizanci su se okrenuli i otišli.
<BR>&nbsp;&nbsp;&nbsp;&nbsp;&nbsp;"Hej", uzviknu Ketin. "Zar vi ne...? Mislim, mogu da obja..." Zatim: "Oh."
<BR>&nbsp;&nbsp;&nbsp;&nbsp;&nbsp;On se namršti i stavi ruke na kukove, posmatrajući blizance kako polako odlaze hodnikom. Idasova crna leđa bila su ekran za raskomadana sazvežđa. Posle nekoliko trenutaka, Ketin je podigao magnetofon, pritisnuo rubinske tačke i tiho progovorio:
<BR>&nbsp;&nbsp;&nbsp;&nbsp;&nbsp;"Lična beleška broj dvanaest hiljada osamsto deset: inteligencija stvara otuđenost i osećanje nesreće kod..." On zaustavi magnetofan. Žmirkajući, gledao je za blizancima.
<BR>
<BR>&nbsp;&nbsp;&nbsp;&nbsp;&nbsp;"Kapetane?"
<BR>&nbsp;&nbsp;&nbsp;&nbsp;&nbsp;Na vrhu stepeništa, Lork spusti ruku sa vrata i pogleda naniže.
<BR>&nbsp;&nbsp;&nbsp;&nbsp;&nbsp;Miš provuče palac kroz poderotinu na boku svojih pantalona i počeša kuk. "Eh... kapetane?" Onda je uzeo kartu iz torbe. "Evo vašeg sunca."
<BR>&nbsp;&nbsp;&nbsp;&nbsp;&nbsp;Veđe boje rđe spletoše se u senci.
<BR>&nbsp;&nbsp;&nbsp;&nbsp;&nbsp;Žute oči spustiše svoju svetlost na Miša.
<BR>&nbsp;&nbsp;&nbsp;&nbsp;&nbsp;"Ja, eh, pozajmio sam je od Tij. Vratiću je..."
<BR>&nbsp;&nbsp;&nbsp;&nbsp;&nbsp;"Dođi ovamo, Miše."
<BR>&nbsp;&nbsp;&nbsp;&nbsp;&nbsp;"Da, gospodine." Pošao je naviše spiralnim stepeništem. Talasići su oplakivali ivicu bazena. Njegov lik, koji se podizao, sijao je iza filodendrona na zidu.
<BR>&nbsp;&nbsp;&nbsp;&nbsp;&nbsp;Lork otvori vrata. Uđoše u kapetanovu kabinu.
<BR>&nbsp;&nbsp;&nbsp;&nbsp;&nbsp;Miš prvo pomisli: njegova kabina nije ništa veća od moje.
<BR>&nbsp;&nbsp;&nbsp;&nbsp;&nbsp;Zatim: u njoj ima više stvari nego u mojoj.
<BR>&nbsp;&nbsp;&nbsp;&nbsp;&nbsp;Osim kompjutera, na zidovima, podu i tavanici nalazili su se projekcioni ekrani. Pored mehaničkog darmara, u kabini nije bilo ničeg što bi odavalo ličnost koja u njoj živi - čak ni škrabotina.
<BR>&nbsp;&nbsp;&nbsp;&nbsp;&nbsp;"Da pogledamo kartu." Lork sede na kablove izuvijane preko divana i pogleda dioramu.
<BR>&nbsp;&nbsp;&nbsp;&nbsp;&nbsp;Pošto nije bio ponuđen da sedne na divan, Miš odgurnu kutiju za alat u stranu i sede na pod prekrštenih nogu.
<BR>&nbsp;&nbsp;&nbsp;&nbsp;&nbsp;Iznenada, Lorkova kolena pokleknuše; pesnice mu se stegoše; ramena mu zadrhtaše; mišići lica se nabraše. Grč je prošao i on je ponovo seo. Udahnuo je toliko da su mu se vezice preko stomaka zategle. "Hajde, sedi ovamo." Lupnu dlanom po ivici divana. Međutim, Miš se samo zaljulja na podu tako da sede pored Lorkovih kolena.
<BR>&nbsp;&nbsp;&nbsp;&nbsp;&nbsp;Lork se sagnu i stavi kartu na pod.
<BR>&nbsp;&nbsp;&nbsp;&nbsp;&nbsp;"Ovo je karta koju si ukrao?" Izraz koji je bio njegovo mrštenje namreška mu lice. (Miš je gledao kartu.) "Da je ovo prva ekspedicija koju sam okupio radi pronicanja u tu zvezdu..." Nasmeja se. "Šest obučenih i kršnih ljudi, koji su pod hipnozom proučili operaciju, poznaju raspored vremena čitavog poduhvata kao što znaju kucanje sopstvenog srca i funkcionišu tako skladno kao slojevi bimetalne trake. Krađa među članovima posade...?" Ponovo se nasmeja, lagano tresući glavom. "Toliko sam bio siguran u njih. Onaj u kojeg sam bio najsigurniji bio je Den." Uhvati Miša za kosu i blago prodrma dečakovu glavu. "Ova posada mi se više dopada." Pokaza na kartu. "Šta vidiš ovde, Miše?"
<BR>&nbsp;&nbsp;&nbsp;&nbsp;&nbsp;"Pa, čini mi se... dva dečaka koji se igraju pod..."
<BR>&nbsp;&nbsp;&nbsp;&nbsp;&nbsp;"Igraju?" upita Lork. "Zar izgleda kao da se igraju?"
<BR>&nbsp;&nbsp;&nbsp;&nbsp;&nbsp;Miš sede i zagrli torbu. "Šta vi vidite, kapetane?"
<BR>&nbsp;&nbsp;&nbsp;&nbsp;&nbsp;"Dva dečaka sa rukama stegnutim za borbu. Vidiš kako je jedan svetao, a drugi taman? Vidim ljubav protiv smrti, svetlost protiv tame, red protiv haosa. Vidim sudar svih suprotnosti pod... suncem. Vidim Princa i sebe."
<BR>&nbsp;&nbsp;&nbsp;&nbsp;&nbsp;"Koji je koji?"
<BR>&nbsp;&nbsp;&nbsp;&nbsp;&nbsp;"Ne znam, Miše."
<BR>&nbsp;&nbsp;&nbsp;&nbsp;&nbsp;"Kakav je to čovek Princ Red, kapetane?" Lorkova leva pesnica pade na brežuljak desnog dlana. "Video si ga na ekranu za posmatranje u boji i u tri dimenzije. Treba li da pitaš? Bogat je kao Krez, <EM>Krez - poslednji kralj Lidije (560-546. pre n. e.), poznat po svom bogatstvu; prim. prev.</EM> razmaženi psihopata. Ima jednu ruku i sestru toliko lepu da ja..." Pesnica i dlan se razdvojiše. "Ti si sa Zemlje, Miše. Iz istog sveta iz koga potiče Princ. Posetio sam je mnogo puta, ali tamo nisam nikada živeo. Možda ti znaš zašto bi neko sa Zemlje imao svako preimućstvo koje može da se iscedi iz bogatstva Zmaja, dečak, mladić i čovek bio..." Glas se zaplete. Ponovo pesnica i dlan. "Nije važno. Izvuci svoju paklenu harfu i odsviraj mi nešto. Hajde. Hoću da vidim i čujem."
<BR>&nbsp;&nbsp;&nbsp;&nbsp;&nbsp;Miš začeprka po torbi. Jedna ruka na drvenom vratu, druga klizeći ispod skale i politure; zatvori prste, usta i oči. Koncentracija ga načini namrštenim; zatim se opusti. "Rekli ste da je jednoruk?"
<BR>&nbsp;&nbsp;&nbsp;&nbsp;&nbsp;"Pod tom crnom rukavicom kojom je tako dramatično smrskao kameru nije bilo ničeg osim mehanizma."
<BR>&nbsp;&nbsp;&nbsp;&nbsp;&nbsp;"To znači da mu nedostaje utičnica", nastavi Miš svojim grubim šapatom. "Ne znam kako je tamo odakle dolazite; na Zemlji je to otprilike najgora stvar koja može da vam se dogodi. Kapetane, moj narod nije imao nijednu, a Ketin je maločas upravo završio svoje objašnjenje kako me je to učinilo tako jadnim." Sirinks izađe iz torbe. "Šta želite da vam odsviram?" Rizikovao je nekoliko tonova, nekoliko svetlosti.
<BR>&nbsp;&nbsp;&nbsp;&nbsp;&nbsp;Ali, Lork je ponovo zurio u kartu. "Samo sviraj. Moraćemo da se utaknemo čim stignemo do Alkana. Hajde. Pažuri sad. Svaraj, rekoh ti."
<BR>&nbsp;&nbsp;&nbsp;&nbsp;&nbsp;Miševa ruka pade prema...
<BR>&nbsp;&nbsp;&nbsp;&nbsp;&nbsp;"Miše!"
<BR>&nbsp;&nbsp;&nbsp;&nbsp;&nbsp;...i prođe ne udarivši.
<BR>&nbsp;&nbsp;&nbsp;&nbsp;&nbsp;"Zašto si ukrao ovu kartu?"
<BR>&nbsp;&nbsp;&nbsp;&nbsp;&nbsp;Miš slegnu ramenima. "Pa, bila je tamo. Pala je na tepih, pored mene."
<BR>&nbsp;&nbsp;&nbsp;&nbsp;&nbsp;"Ali, da je to bila neka druga karta - Dvojka pehara, Devetka palica - da li bi je digao?"
<BR>&nbsp;&nbsp;&nbsp;&nbsp;&nbsp;"Mislim da bih."
<BR>&nbsp;&nbsp;&nbsp;&nbsp;&nbsp;"Jesi li siguran da ne postoji na ovoj karti nešto naročito? Da je neka druga bila tamo, da li bi je ostavio da leži, ili bi je vratio...?"
<BR>&nbsp;&nbsp;&nbsp;&nbsp;&nbsp;Odakle mu je to došlo, Miš nije znao. Ali, bio je to ponovo strah. Da bi mu se suprotstavio, okrenu se i uhvati Lorka za koleno. "Čujte, kapetane! Ne obraćajte pažnju šta kažu karte. Ja ću vam pomoći da dođete do te zvezde, znate? Idem pravo sa vama, i vi ćete pobediti u ovoj trci. Nemojte dazvoliti da vam neka šašava žena kaže nešto drugačije!"
<BR>&nbsp;&nbsp;&nbsp;&nbsp;&nbsp;U njihovom razgovoru; Lork je utonuo u sebe. Zatim pogleda ozbiljno u tamnu namrštenost. "Nemoj samo zaboraviti da toj šašavoj ženi vratiš njenu kartu kad izađeš odavde. Uskoro ćemo biti na Vorpisu."
<BR>&nbsp;&nbsp;&nbsp;&nbsp;&nbsp;Napetost nije mogla dugo da se održi. Grubi smeh razdvojl tamne usne. "Ja ipak mislim da se oni igraju, kapetane." Miš se pomeri ispred divana. Stavivši svoje boso stopalo na vrh Lorkovog u sandali, sušta slika šteneta i gospodara, on udari.
<BR>&nbsp;&nbsp;&nbsp;&nbsp;&nbsp;Svetlosti zatreperiše preko mašina, bakra i rubina, kao arpeđo koji podseća na harpsihord. <EM>Harpsihord - izvijeni klavir fortepijano, kod Engleza; prim. prev.</EM> Lork pogleda momka pored svog kolena. Nešto mu se dogodilo. Nije znao uzrok. Ali, po prvi put tokom dugo vremena, posmatrao je nekoga iz razloga koji nisu imali nikakvu vezu sa njegovom zvezdom. Nije znao šta je video. Pa ipak, sedeo je zavaljen unazad i posmatrao ono šta je Miš stvarao:
<BR>&nbsp;&nbsp;&nbsp;&nbsp;&nbsp;Gotovo ispunjavajući kabinu, Ciganin je pokrenuo milijardu svetlosti boje plamena oko velike sfere, u taktu sa trošnim figurama svečanih i neskladnih fuga.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
