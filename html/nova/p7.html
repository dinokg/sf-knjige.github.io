<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>6.
<P>&nbsp;&nbsp;&nbsp;&nbsp;&nbsp;"Paž palica."
<BR>&nbsp;&nbsp;&nbsp;&nbsp;&nbsp;"Pravda."
<BR>&nbsp;&nbsp;&nbsp;&nbsp;&nbsp;"Suđenje. Moja karta. Kraljica pehara."
<BR>&nbsp;&nbsp;&nbsp;&nbsp;&nbsp;"As pehara."
<BR>&nbsp;&nbsp;&nbsp;&nbsp;&nbsp;"Zvezda. Moja karta. Pustinjak."
<BR>&nbsp;&nbsp;&nbsp;&nbsp;&nbsp;"Sa trubama ona vodi!" Leo se nasmeja. "Smrt."
<BR>&nbsp;&nbsp;&nbsp;&nbsp;&nbsp;"Budala. Moja karta je. Sada: Kralj novčića."
<BR>&nbsp;&nbsp;&nbsp;&nbsp;&nbsp;"Trojka novčića."
<BR>&nbsp;&nbsp;&nbsp;&nbsp;&nbsp;"Kralj novčića. Moja karta to je. Petica mačeva."
<BR>&nbsp;&nbsp;&nbsp;&nbsp;&nbsp;"Dvojka."
<BR>&nbsp;&nbsp;&nbsp;&nbsp;&nbsp;"Mag; moja karta."
<BR>&nbsp;&nbsp;&nbsp;&nbsp;&nbsp;Ketin je gledao zatamnjenu šahovsku tablu na kojoj su Sebastijan, Tij i Leo - posle časa sećanja - igrali tarot-vist za troje.
<BR>&nbsp;&nbsp;&nbsp;&nbsp;&nbsp;Igra mu nije bila dovoljno poznata; ali oni to nisu znali i on je razmišljao o tome zašto ga nisu pozvali da igra. Posmatrao je igru petnaestak minuta preko Sebastijanovog ramena (tamna stvar se šćućurila pored njegove noge), dok su maljave ruke delile i slagale karte. Iz svog skromnog znanja, Ketin je pokušao da sastavi blistave prečice kako bi se ubacio u igru.
<BR>&nbsp;&nbsp;&nbsp;&nbsp;&nbsp;Igrali su tako brzo...
<BR>&nbsp;&nbsp;&nbsp;&nbsp;&nbsp;Odustao je.
<BR>&nbsp;&nbsp;&nbsp;&nbsp;&nbsp;Ali, kada je došao do mesta gde su Miš i Idas sedeli na rampi držeći noge iznad bazena, osmehnuo se, u džepu je palcem našao tačke na kraju svog magnetofona.
<BR>&nbsp;&nbsp;&nbsp;&nbsp;&nbsp;Idas reče: "Hej, Miše, šta ako okrenem ovo dugme...?"
<BR>&nbsp;&nbsp;&nbsp;&nbsp;&nbsp;"Pazi!" Miš gurnu Idasovu ruku sa sirinksa. "Oslepećeš svakog u ovoj prostoriji!"
<BR>&nbsp;&nbsp;&nbsp;&nbsp;&nbsp;Idas se namršti. "Onaj koji sam imao, ranije kada sam se njime ludirao, nije imao..." glas mu utihnu, ćekajući izostalo dovršenje misli.
<BR>&nbsp;&nbsp;&nbsp;&nbsp;&nbsp;Miševa ruka kliznu sa drveta na čelik i plastiku. Njegovi prsti dodirnuše strune i zakačiše nepojačane note.
<BR>&nbsp;&nbsp;&nbsp;&nbsp;&nbsp;"Doista možeš nekog da povrediš ako ne koristiš ovu stvar kako valja. Ona je visoko usmerena, i količina svetlosti i zvuka koju možeš da izvučeš u stanju je da rascepi mrežnjaču ili probije bubnu opnu. Da bi se postigla prozračnast u hologramskim slikama, znaš, ova stvar koristi laser."
<BR>&nbsp;&nbsp;&nbsp;&nbsp;&nbsp;Idas zatrese glavom. "Nisam se nikada time dovoljno dugo igrao da bih naučio kako radi unutar tog..."
<BR>&nbsp;&nbsp;&nbsp;&nbsp;&nbsp;Isturi ruku da dodirne bezbednije strune.
<BR>&nbsp;&nbsp;&nbsp;&nbsp;&nbsp;"Doista lepo izgleda..."
<BR>&nbsp;&nbsp;&nbsp;&nbsp;&nbsp;"Zdravo", reče Ketin.
<BR>&nbsp;&nbsp;&nbsp;&nbsp;&nbsp;Ketin sede s druge strane Miša. Nekoliko sekundi je posmatrao. "Baš mi pade na um jedna misao", reče. "U devedeset odsto slučajeva, kad jednostavno kažem nekom u prolazu 'zdravo', ili kada osoba sa kojom razgovaram ode da uradi nešto drugo, ja provedem sledećih petnaest minuta ponavljajući slučaj, pitajući se da li je moj osmeh protumačen kao neprikladna familijarnost, ili je moj uzdržani izraz shvaćen kao hladnoća. Takvu promenu ponavljam sebi desetak puta, varirajući moj ton i glas u pokušaju da izdvojim detalj koji je mogao da prouzrokuje reakciju druge osobe..."
<BR>&nbsp;&nbsp;&nbsp;&nbsp;&nbsp;"Hej", Miš pogleda uvis sa sirinksa. "U redu je. Sviđaš mi se. Samo sam bio zauzet, to je sve."
<BR>&nbsp;&nbsp;&nbsp;&nbsp;&nbsp;"Oh", Ketin se nasmeši; zatim smešak bi nagrižen namrštenošću. "Znaš, Miše, zavidim kapetanu. On je stekao cilj. A njegova opsednutost isključuje sve čuđenje o tome šta drugi misle o njemu."
<BR>&nbsp;&nbsp;&nbsp;&nbsp;&nbsp;"Ja ne doživljavam sve to kao što si opisao", reče Miš. "Ne baš mnogo."
<BR>&nbsp;&nbsp;&nbsp;&nbsp;&nbsp;"Ja doživljavam." Idas pagleda okolo. "Kad god sam sam, ja to činim sve..." pa spusti tamnu glavu da ispita svoje zglobove.
<BR>&nbsp;&nbsp;&nbsp;&nbsp;&nbsp;"Prilično je lepo od njega što nam je dao slobodno celo ovo vreme i pustio da brod leti sa Linseosom", reče Ketin.
<BR>&nbsp;&nbsp;&nbsp;&nbsp;&nbsp;"Aha" reče Idas. "Mislim da..." pa preokrenu svoje ruke, kao da čita tamne linije na dlanovima.
<BR>&nbsp;&nbsp;&nbsp;&nbsp;&nbsp;"Kapetan ima previše briga", reče Miš. "A ne želi ih. Ništa nije potrebno da bi se prešao ovaj deo puta, tako da će uskoro morati imati nešto da se zabavi. Ja tako mislim."
<BR>&nbsp;&nbsp;&nbsp;&nbsp;&nbsp;"Misliš da kapetan ima rđave snove?"
<BR>&nbsp;&nbsp;&nbsp;&nbsp;&nbsp;"Možda." Miš udarom izvuče miris cimeta iz svoje harfe, ali je on bio tako jak da im se činilo da im nos i ždrelo gore.
<BR>&nbsp;&nbsp;&nbsp;&nbsp;&nbsp;Ketinove oči napuniše se suzama.
<BR>&nbsp;&nbsp;&nbsp;&nbsp;&nbsp;Miš zatrese glavom i okrenu unazad dugme koje je Idas bio dodirnuo. "Žao mi je."
<BR>&nbsp;&nbsp;&nbsp;&nbsp;&nbsp;"Vitez..." preko sobe, Sebastijan podiže oči sa igre i nabra nos, "...mačeva."
<BR>&nbsp;&nbsp;&nbsp;&nbsp;&nbsp;Ketin, jedini sa dovoljno dugim nogama, dodirnu vodu ispod rampe prstom sandala. Obojeni šljunak se zatrese; Ketin izvadi svoj magnetofon i pritisnu dugme:
<BR>&nbsp;&nbsp;&nbsp;&nbsp;&nbsp;"Romani su prvenstveno posvećeni odnosima." On se zagleda u iskrivljenja na mozaičkom zidu iza lišća dok je govorio. "Njihova popularnost potiče od toga, što oni razbijaju usamljenost ljudi koji ih čitaju, onih koji su u suštini hipnotisani mahinacijama svoje opčinjenosti potpuno su u vezi..."
<BR>&nbsp;&nbsp;&nbsp;&nbsp;&nbsp;Miš se nagnu i reče u kutiju ukrašenu draguljima: "Kapetan i Princ se po svoj prilici nisu čak ni videli licem u lice tokom poslednjih deset godina!"
<BR>&nbsp;&nbsp;&nbsp;&nbsp;&nbsp;Ketin, uznemiren, isključi magnetofon. Htede da razmotri odgovor; ali ne nađe nijedan. Zato ponovo uključi spravu: "Ne treba zaboraviti da je društvo koje dozvoljava da se to desi ono društvo koje je dopustilo da roman iščezne. Kada pišeš, imaj na umu da je predmet romana ono što se dešava između lica osoba kad one razgovaraju jedna sa drugom." Ponovo je isključi.
<BR>&nbsp;&nbsp;&nbsp;&nbsp;&nbsp;"Zašto pišeš tu knjigu?" upita Miš. "Hoću da kažem, šta ćeš sa njom učiniti?"
<BR>&nbsp;&nbsp;&nbsp;&nbsp;&nbsp;"Zašto ti sviraš na sirinksu? Siguran sam da to činiš zapravo iz istog razloga."
<BR>&nbsp;&nbsp;&nbsp;&nbsp;&nbsp;"Samo, ako ja čitavo vreme provedem spremajući se, nikada ništa neću zasvirati; a to je aluzija."
<BR>&nbsp;&nbsp;&nbsp;&nbsp;&nbsp;"Počinjem da shvatam, Miše. Nije mi to cilj, ali moji metodi postizanja toga takvi kakvi su tebi smetaju."
<BR>&nbsp;&nbsp;&nbsp;&nbsp;&nbsp;"Ketine. Doista razumem šta radiš. Hoćeš da stvoriš nešto lepo. Ali, to se tako ne ostvaruje."
<BR>&nbsp;&nbsp;&nbsp;&nbsp;&nbsp;"Sigurno, morao sam dugo vežbati da bih znao svirati na ovome. Međutim, ako hoćeš nešto takvo da stvoriš, to mora podstaknuti ljude da osećaju i raduju se životu oko njih, čak i ako je to nešto za čime neki momak traga po podrumu Alkana. To ne možeš shvatiti ako ne razumeš nešto od sopstvenih osećanja."
<BR>&nbsp;&nbsp;&nbsp;&nbsp;&nbsp;"Miše, ti si fina, dobra i krasna osoba. Stvar je samo u tome što nisi u pravu. Ti divni oblici koje poseduješ u svojoj harfi - gledao sam crte tvog lica dovoljno dugo da shvatim koliko one odražavaju strah."
<BR>&nbsp;&nbsp;&nbsp;&nbsp;&nbsp;Miš pogleda naviše i bore mu se urezaše u čelo.
<BR>&nbsp;&nbsp;&nbsp;&nbsp;&nbsp;"Mogu da sedim i posmatram te kako sviraš satima. Međutim, to su trenutne radosti, Miše. Jedino kad čovek sve što zna o životu izdvoji i upotrebi da bi potkrepio tvrdnju o značaju oponašanja uzora, dobija se ono što je i lepo i trajno. Da, postoji jedan deo u meni koji nisam mogao da iskoristim za ovaj rad, onaj koji teče i buja u tebi i šiklja iz tvojih prstiju. Ali, postoji jedan veliki deo u tebi koji svira da bi nadglasao zvuk nekog ko unutra jeca." On odmahnu glavom na Mišev mrki pogled.
<BR>&nbsp;&nbsp;&nbsp;&nbsp;&nbsp;Miš ponovi zvuk.
<BR>&nbsp;&nbsp;&nbsp;&nbsp;&nbsp;Ketin slegnu ramenima.
<BR>&nbsp;&nbsp;&nbsp;&nbsp;&nbsp;"Pročitaću tvoju knjigu", reče Idas.
<BR>&nbsp;&nbsp;&nbsp;&nbsp;&nbsp;Miš i Ketin ga pogledaše.
<BR>&nbsp;&nbsp;&nbsp;&nbsp;&nbsp;"Pročitao sam... pa, neke knjige..." On ponovo pogleda svoje ruke.
<BR>&nbsp;&nbsp;&nbsp;&nbsp;&nbsp;"Hoćeš li?"
<BR>&nbsp;&nbsp;&nbsp;&nbsp;&nbsp;Idas klimnu glavom. "U Spoljnim naseobinama, ljudi čitaju knjige, ponekad i romane. Ali, nema... pa, samo su stare..." Pogleda na okvir prema zidu: Linseos je ležao kao duh; kapetan je bio u drugom. Pogleda natrag sa izgubljenim izrazom na licu. "U Spoljnim naseobinama je sasvim drugačije nego što je..." Rukom napravi pokret po brodu, pokazujući na čitav Zmaj. "Reci, poznaješ li dobro mesto u koje idemo?"
<BR>&nbsp;&nbsp;&nbsp;&nbsp;&nbsp;"Nikad tamo nisam bio", reče Ketin.
<BR>&nbsp;&nbsp;&nbsp;&nbsp;&nbsp;Miš zatrese glavom.
<BR>&nbsp;&nbsp;&nbsp;&nbsp;&nbsp;"Pitao sam se znaš li da li možemo dobiti..." Ponovo pogleda u pod. "Nije važno..."
<BR>&nbsp;&nbsp;&nbsp;&nbsp;&nbsp;"Moraćeš da ih pitaš", reče Ketin, pokazujući na igrače karata na drugoj strani prostorije. "To je njihov dom."
<BR>&nbsp;&nbsp;&nbsp;&nbsp;&nbsp;"Oh", reče Idas. "Pa, da. Mislim..." Onda je skliznuo sa rampe, pljusnuo u vodu, pregazio šljunak i prešao preko tepiha, dok mu je voda curila s nogu.
<BR>&nbsp;&nbsp;&nbsp;&nbsp;&nbsp;Ketin pogleda Miša i zatrese glavom. Plava prostirka je potpuno upila vodeni trag.
<BR>&nbsp;&nbsp;&nbsp;&nbsp;&nbsp;"Šestica mačeva."
<BR>&nbsp;&nbsp;&nbsp;&nbsp;&nbsp;"Petica mačeva."
<BR>&nbsp;&nbsp;&nbsp;&nbsp;&nbsp;"Izvinite, da li iko od vas zna..."
<BR>&nbsp;&nbsp;&nbsp;&nbsp;&nbsp;"Desetka mačeva. Ja sam na redu. Paž pehara."
<BR>&nbsp;&nbsp;&nbsp;&nbsp;&nbsp;"...o tom svetu na koji idemo? Da li znate da li..."
<BR>&nbsp;&nbsp;&nbsp;&nbsp;&nbsp;"Kula."
<BR>&nbsp;&nbsp;&nbsp;&nbsp;&nbsp;("Želeo bih da se ta karta nije pojavila preokrenuta u kapetanovom čitanju", Ketin prošapta Mišu. "Veruj mi, ona ne nagoveštava ništa dobro.")
<BR>&nbsp;&nbsp;&nbsp;&nbsp;&nbsp;"Četvorka pehara."
<BR>&nbsp;&nbsp;&nbsp;&nbsp;&nbsp;"Moja karta. Devetka palica."
<BR>&nbsp;&nbsp;&nbsp;&nbsp;&nbsp;"...možemo da dobijemo..."
<BR>&nbsp;&nbsp;&nbsp;&nbsp;&nbsp;"Sedmica palica."
<BR>&nbsp;&nbsp;&nbsp;&nbsp;&nbsp;"...'blaženstvo'?"
<BR>&nbsp;&nbsp;&nbsp;&nbsp;&nbsp;"Točak sreće. Moja karta je..." Sebastijan pogleda naviše. "'Blaženstvo'?"
<BR>
<BR>&nbsp;&nbsp;&nbsp;&nbsp;&nbsp;Istraživač koji je odlučio da najudaljenijoj planeti zvezde Dim, Mrtve sestre, nadene ime Elizijum, <EM>Elizijum - po najstarijim pesnicima, naročito Homeru, blagosloveni kraj u koji odlučni junaci odlaze, a ne umiru; raj; prim. prev.</EM> napravio je lošu šalu. Uz sve raspoložive uređaje za planoformiranje, to je još bio zaleđeni ugarak koji se eliptično kretao na transplutonskoj udaljenosti od sablasne svetlosti zvezde, go i nenaseljen.
<BR>&nbsp;&nbsp;&nbsp;&nbsp;&nbsp;Neko je davno izložio sumnjivu teoriju da su sva tri preostala sveta bila zapravo meseci koji su se nalazili u senci džinovske planete kada je došlo do katastrofe, pa su tako izbegli bes koji je uništio njihovog zaštitnika. Loš si mesec ako si mesec, pomislio je Ketin kada su proletali. Ništa bolje nisi prošao ni ako si svet. Dobar nauk.
<BR>&nbsp;&nbsp;&nbsp;&nbsp;&nbsp;Dok je istraživač dalje istraživao, ponovo je zadobio svoje osećanje za razmere. Smešak mu se spotakao na srednjem svetu; nazvao ga je Dis. <EM>Dis - staroitalski bog podzemnog sveta; prim. prev.</EM>
<BR>&nbsp;&nbsp;&nbsp;&nbsp;&nbsp;Njegova sudbina nagoveštava da je suština razumevanja okasnila; razmetanje bogovima još jednom je ubralo klasičnu nagradu. Njegov brod skrhao se na planeti koja je najbliža zvezdi. Ostala je bezimena, pa je sve do ovih dana označavana kao Drugi svet, bez formalnosti, ceremonija ili kapitala. Sve dok nije došao jedan drugi istraživač, Drugi svet nije odao tajnu. Za te prostrane ravnice, koje su sa daljine procenjivane kao okamenjena zgura, ispostavilo se da su okeani - vode, i to smrznute. Istina, gornji sloj od tri do trideset metara bio je izmešan sa svakom vrstom krša i otpadaka. Na kraju se došlo do zaključka da je Drugi svet nekada čitav bio ispod tri do trideset šest kilometara debelog sloja vode. Po svoj prilici, devedeset odsto isparilo je u svemir kada je Dim, Mrtva sestra, postala nova. To je ostavilo procenat suvog kopna nešto malo veći nego kod Zemlje. Atmosfera u kojoj se nije moglo disati, potpuno odsustvo organskog života, temperature veoma niske? Sitni problemi u poređenju sa darom mora; laki za korigovanje. Tako je čovečanstvo, u ranim danima Vlašića, posegnulo za sagorelim i smrznutim tlom. Najstariji grad Drugog sveta - mada ne i njegov najveći, pošto se zbog trgovinskog i ekonomskog pada tokom proteklih tri stotine godina smanjio broj stanovnika - dobio je pažljivo izabrano ime: Grad užasne noći.
<BR>&nbsp;&nbsp;&nbsp;&nbsp;&nbsp;I Rok se spustio kraj crnog mehura Grada s vrhom nazvanim Đavolja kandža.
<BR>
<BR>&nbsp;&nbsp;&nbsp;&nbsp;&nbsp;"...od osamnaest časova." Bio je to kraj glasa informativne službe.
<BR>&nbsp;&nbsp;&nbsp;&nbsp;&nbsp;"Da li ti je ovaj dom dovoljan?" upita Miš.
<BR>&nbsp;&nbsp;&nbsp;&nbsp;&nbsp;Leo pogleda preko polja. "Nikada po ovom svetu nisam išao", uzdahnu ribar. U daljini, more izlomljenog leda širilo se prema horizontu. "Ali veliki segmentirani nari sa šest peraja u jatima se morem kreću. Ribari sa harpunima dugim kao pet visokih ljudi love ih. Vlašići to su; dom za mene dovoljan to je." Nasmeši se, a njegov smrznuti dah podiže se da mu zatamni plave oči.
<BR>&nbsp;&nbsp;&nbsp;&nbsp;&nbsp;"Ovo je tvoj svet, zar ne, Sebastijane?" upita Ketin. "Mora biti da se raduješ što si došao kući."
<BR>&nbsp;&nbsp;&nbsp;&nbsp;&nbsp;Sebastijan odgurnu tamno krilo koje je lupalo pred njegovim očima. "I dalje moj, ali..." Pogleda okolo, pa slegnu ramenima. "Iz Tule poreklom sam. To veći grad je; na četvrtini puta oko Drugog sveta leži. Odavde veoma daleko je; i vrlo razlikuje se." Pogleda na sumračno nebo. Sestra je bila visoko, mutan biser iza navlake oblaka metalne boje. "Vrlo razlikuje se." Zatrese glavom.
<BR>&nbsp;&nbsp;&nbsp;&nbsp;&nbsp;"Naš svet, da", reče Tij. "Ali ne naš dom uopšte."
<BR>&nbsp;&nbsp;&nbsp;&nbsp;&nbsp;Kapetan, nekoliko stepenica ispred njih, pogleda natrag dok su oni razgovarali. "Gledajte." Pokaza na kapiju. Ispod ožiljka, lice mu je bilo nepomično. "Na stubu zmaj ne obavija se. Ovo dom je. Za tebe i tebe i tebe i mene, ovo dom je!"
<BR>&nbsp;&nbsp;&nbsp;&nbsp;&nbsp;"Dom dovoljno", ponovi Leo. Ali, glas mu je bio oprezan.
<BR>&nbsp;&nbsp;&nbsp;&nbsp;&nbsp;Sledili su kapetana napolje, kroz kapije bez zmije.
<BR>&nbsp;&nbsp;&nbsp;&nbsp;&nbsp;Pejzaž je sadržavao sve boje spaljivanja:
<BR>&nbsp;&nbsp;&nbsp;&nbsp;&nbsp;Bakar: oksidira u žutim prošarano zeleno.
<BR>&nbsp;&nbsp;&nbsp;&nbsp;&nbsp;Gvožđe: crni i crveni pepeo.
<BR>&nbsp;&nbsp;&nbsp;&nbsp;&nbsp;Sumpor: njegov oksid je smeđ sa kapima purpurnog.
<BR>&nbsp;&nbsp;&nbsp;&nbsp;&nbsp;Boje su se premazale odrazom prašnjavog horizonta i ponavljale su se u zidovima i kulama Grada. U jednom trenutku Linseos zatamni srebrne rese svojih trepavica da bi pogledao u nebo, gde je roj senki poput mahnitih crnih listova namigivao na iscrpljeno sunce, nesposobno za nešto više od večeri, čak i u podne. On se osvrnu na stvorenje na Sebastijanovom ramenu koje je sada širilo krila i zveketalo svojom uzicom. "A kako miljenik oseća da je kod kuće?" Ispruži ruku da potapše posađeno stvorenje, samo da bi je trgnuo natrag od tamne kandže. Blizanci se pogledaše i nasmejaše.
<BR>&nbsp;&nbsp;&nbsp;&nbsp;&nbsp;Sišli su u Grad užasne noći.
<BR>
<BR>&nbsp;&nbsp;&nbsp;&nbsp;&nbsp;Na polovini puta do njega, Miš je počeo da korača unazad uz pokretne stepenice. "To... to nije Zemlja."
<BR>&nbsp;&nbsp;&nbsp;&nbsp;&nbsp;"Ha?" Ketin kliznu pored, ugleda Miša i sam poče da hoda unatrag.
<BR>&nbsp;&nbsp;&nbsp;&nbsp;&nbsp;"Pogledaj sve to tamo dole, Ketine. To nije Sunčev sistem. To nije Zmaj."
<BR>&nbsp;&nbsp;&nbsp;&nbsp;&nbsp;"Ovo putovanje je tvoj prvi odlazak sa Sola, zar ne?"
<BR>&nbsp;&nbsp;&nbsp;&nbsp;&nbsp;Miš klimnu glavom.
<BR>&nbsp;&nbsp;&nbsp;&nbsp;&nbsp;"Neće biti neke velike razlike."
<BR>&nbsp;&nbsp;&nbsp;&nbsp;&nbsp;"Ali, samo pogledaj, Ketine."
<BR>&nbsp;&nbsp;&nbsp;&nbsp;&nbsp;"Grad užasne noći", promrmlja Ketin. "Sva ta svetla. Po svoj prilici, plaše se mraka."
<BR>&nbsp;&nbsp;&nbsp;&nbsp;&nbsp;Još trenutak išli su unatrag i gledali preko table za igru dama: kitnjaste figure za igranje - gomila kraljeva, kraljica i stene koje su nadvisivale vitezove i pešake.
<BR>&nbsp;&nbsp;&nbsp;&nbsp;&nbsp;"Hajde", reče Miš.
<BR>&nbsp;&nbsp;&nbsp;&nbsp;&nbsp;Dvadeset metara široke oštrice metala koje su sačinjavale džinovske stepenice ponesoše ih nadole.
<BR>&nbsp;&nbsp;&nbsp;&nbsp;&nbsp;"Bolje da sustignemo kapetana."
<BR>&nbsp;&nbsp;&nbsp;&nbsp;&nbsp;Ulice blizu kosmodroma bile su pune jeftinih pansiona. Nadstrešnice iznad šetališta oglašavale su plesne dvorane i psihorame. Miš pogleda kroz prozirni zid ljude koji su plivali u rekreacionom klubu. "Ne razlikuje se mnogo od Tritona. Šest alfa-penija? Međutim, cene su mnogo niže."
<BR>&nbsp;&nbsp;&nbsp;&nbsp;&nbsp;Polovina prolaznika bili su, očigledno, članovi posada ili oficiri. Ulice su bile pune. Miš začu muziku, čiji je deo dopirao iz otvorenih vrata barova.
<BR>&nbsp;&nbsp;&nbsp;&nbsp;&nbsp;"Hej, Tij." Miš pokaza prema jednoj nadstrešnici. "Jesi li ikad radila na takvom mestu?"
<BR>&nbsp;&nbsp;&nbsp;&nbsp;&nbsp;"U Tuli, da."
<BR>&nbsp;&nbsp;&nbsp;&nbsp;&nbsp;Stručno čitanje: slova su treperila, skupljala se i širila preko natpisa.
<BR>&nbsp;&nbsp;&nbsp;&nbsp;&nbsp;"Ostajemo u Gradu..."
<BR>&nbsp;&nbsp;&nbsp;&nbsp;&nbsp;Okrenuše se prema kapetanu.
<BR>&nbsp;&nbsp;&nbsp;&nbsp;&nbsp;"...pet dana."
<BR>&nbsp;&nbsp;&nbsp;&nbsp;&nbsp;"Hoćemo li se smestiti na brodu?" upita Miš. "Ili ovde u gradu, gde možemo da se zabavimo?"
<BR>&nbsp;&nbsp;&nbsp;&nbsp;&nbsp;Zamislite taj ožiljak. Presecite ga sa tri bliske linije pri vrhu: kapetanovo čelo se nabralo. "Svi vi podozrevate opasnost u kojoj se nalazimo." Očima pređe preko zgrada. "Ne. Nećemo ostati ni ovde ni na brodu." Zakoračio je kroz krila jedne komunikacione kabine. Ne zatvarajući krila, prešao je rukom ispred induktivnih ploča. "Ja Lork Von Rej sam. Jorgos Secumi?"
<BR>&nbsp;&nbsp;&nbsp;&nbsp;&nbsp;"Da li njegov konsultativni sastanak završen je pogledaću."
<BR>&nbsp;&nbsp;&nbsp;&nbsp;&nbsp;"Jedan android njegov biće dovoljan", reče Lork. "Samo malu uslugu želim."
<BR>&nbsp;&nbsp;&nbsp;&nbsp;&nbsp;"On uvek sa vama lično, gospodine Von Rej, želi da razgovara. Samo trenutak, ja da je na raspolaganju mislim."
<BR>&nbsp;&nbsp;&nbsp;&nbsp;&nbsp;Jedna figura se materijalizovala u video-stubu. "Lorče, toliko dugo nisam video tebe. Šta za tebe mogu da učinim ja?"
<BR>&nbsp;&nbsp;&nbsp;&nbsp;&nbsp;"Da li neko koristi Tafit na Zlatu tokom sledećih deset dana?"
<BR>&nbsp;&nbsp;&nbsp;&nbsp;&nbsp;"Ne. Ja sam sada u Tuli i biću tokom sledećeg meseca. Zaključio sam da si u Gradu i da ti je potrebno mesto da odsedneš."
<BR>&nbsp;&nbsp;&nbsp;&nbsp;&nbsp;Ketin je već uočio da je kapetan promenio dijalekt.
<BR>&nbsp;&nbsp;&nbsp;&nbsp;&nbsp;Postojale su sličnosti između kapetanovog glasa i Secumijevog, koje su osvetljavale obojicu, a koje je bilo nemoguće opisati. Ketin je prepoznao zajedničke ekscentričnosti koje su mu ocrtavale naglasak gornje klase Vlašića. On pogleda na Tij i Sebastijana da bi video jesu li na to reagovali. Samo mali drhtaji u mišićima oko očiju, ali javili su se. Ketin se osvrnu na video-stub.
<BR>&nbsp;&nbsp;&nbsp;&nbsp;&nbsp;"Imam grupu sa sobom, Jorgi."
<BR>&nbsp;&nbsp;&nbsp;&nbsp;&nbsp;"Lorče, moje kuće su tvoje kuće. Nadam se da ćete ti i tvoji gosti uživati u svom boravku."
<BR>&nbsp;&nbsp;&nbsp;&nbsp;&nbsp;"Hvala, Jorgi." Lork izađe iz govornice.
<BR>&nbsp;&nbsp;&nbsp;&nbsp;&nbsp;Članovi posade se međusobno zgledaše.
<BR>&nbsp;&nbsp;&nbsp;&nbsp;&nbsp;"Postoji mogućnost", reče Lork, "da sledećih pet dana koje ću provesti na Drugom svetu budu poslednji koje ću uopšte negde provesti." Napregnuto je gledao kako će reagovati. Jednako napregnuto, nastojali su da prikriju reakcije. "Možemo to vreme da provedemo prijatno. Ovim ćemo putem."
<BR>
<BR>&nbsp;&nbsp;&nbsp;&nbsp;&nbsp;Jednošinsko vozilo se uspuzalo na šinu i ponelo ih preko Grada. "Ono Zlato je?" Tij upita Sebastijana.
<BR>&nbsp;&nbsp;&nbsp;&nbsp;&nbsp;Miš, pored njih, pritisnu lice na staklo. "Gde?"
<BR>&nbsp;&nbsp;&nbsp;&nbsp;&nbsp;"Tamo." Sebastijan pokaza preko skverova. Među blokovima, istopljena reka presecala je Grad.
<BR>&nbsp;&nbsp;&nbsp;&nbsp;&nbsp;"Hej, baš kao na Tritonu", reče Miš. "Je li i jezgro ove planete istopljeno pomoću iliriona?"
<BR>&nbsp;&nbsp;&nbsp;&nbsp;&nbsp;Sebastijan odmahnu glavom. "Cela planeta za takvo nešto prevelika je. Samo prostor ispod svakog grada. Ta pukotina Zlato zove se."
<BR>&nbsp;&nbsp;&nbsp;&nbsp;&nbsp;"Miše?"
<BR>&nbsp;&nbsp;&nbsp;&nbsp;&nbsp;"Ha?" Pogledao je kako Ketin izvlači svoj magnetofon. "Šta hoćeš?"
<BR>&nbsp;&nbsp;&nbsp;&nbsp;&nbsp;"Učini nešto."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Vršim jedan eksperiment. Učini nešto."
<BR>&nbsp;&nbsp;&nbsp;&nbsp;&nbsp;"Šta hoćeš da učinim?"
<BR>&nbsp;&nbsp;&nbsp;&nbsp;&nbsp;"Bilo šta što ti padne na um. Nastavi."
<BR>&nbsp;&nbsp;&nbsp;&nbsp;&nbsp;"Pa..." Miš se namršti. "U redu."
<BR>&nbsp;&nbsp;&nbsp;&nbsp;&nbsp;Miš je tako i postupio.
<BR>&nbsp;&nbsp;&nbsp;&nbsp;&nbsp;Blizanci, sa drugog kraja vozila, okrenuše se da gledaju.
<BR>&nbsp;&nbsp;&nbsp;&nbsp;&nbsp;Tij i Sebastijan pogledaše Miša, zatim jedno drugo, pa ponovo Miša.
<BR>&nbsp;&nbsp;&nbsp;&nbsp;&nbsp;"Ličnosti", poče Ketin u svoj magnetofon, "najjasnije su određene svojim postupcima. Miš je koraknuo od prozora, pa je zamahao rukom okolo-naokolo. Na osnovu njegovog izraza, mogu reći da ga je razveselilo moje iznenađenje zbog žestine njegovog postupka, a da je istovremeno bio radoznao da sazna jesam li zadovoljan. Spustio je ruke natrag na prozor, malo teže dišući, i stisnuo zglobove na prozorski prag..."
<BR>&nbsp;&nbsp;&nbsp;&nbsp;&nbsp;"Hej", reče Miš. "Samo sam zamahao rukom. Dahtanje, moji zglobovi - to nije bio deo..."
<BR>&nbsp;&nbsp;&nbsp;&nbsp;&nbsp;"'Hej'", reče Miš, zakačivši palac u rupu na boku svojih pantalana. "Samo sam zamahao rukom..."
<BR>&nbsp;&nbsp;&nbsp;&nbsp;&nbsp;"Boga mu!"
<BR>&nbsp;&nbsp;&nbsp;&nbsp;&nbsp;Miš otkači palac, nervozno stisnuvši pesnicu i izbacivši 'Boga mu!', pa se okrenu razočaran. "Postoje tri vrste postupaka: namerni, iz navike i bezrazložni. Da bi bile neposredne i shvatljive, ličnosti moraju biti predstavljene sa sva tri." Ketin pogleda prema prednjem delu vozila.
<BR>&nbsp;&nbsp;&nbsp;&nbsp;&nbsp;Kapetan je zurio kroz savijenu ploču koja se spajala s krovom. Njegove žute oči čvrsto su posmatrale trošnu svetlost Dim, koja je pulsirala kao plamičci na džinovskoj žeravici. Svetlost je bila toliko slaba da on nije morao da škilji.
<BR>&nbsp;&nbsp;&nbsp;&nbsp;&nbsp;"Zbunjen sam", Ketin priznade svojoj draguljima ukrašenoj kutiji, "ipak. Ogledalo mog posmatranja se preokreće i ono što je najpre ličilo na bezrazložnost vidim dovoljno puta da prepoznam kao naviku. Ono za šta sam pretpostavljao da je navika sada izgleda kao deo velikog projekta. Dok se ono što sam prvobitno prihvatao kao nameru rasprskava u bezrazložnost. Ogledalo se ponovo okreće i ličnost za koju sam smatrao da je opsednuta namerom otkriva da je njena opčinjenost samo navika; njene navike su bezrazložno beznačajne; dok oni postupci koje sam tumačio kao bezrazložne, otkrivaju najdemonskiju nameru."
<BR>&nbsp;&nbsp;&nbsp;&nbsp;&nbsp;Žute oči spustiše se sa umorne zvezde. Lorkovo lice buknu oko ožiljka istom grotesknošću kakvu je Ketin propustio da vidi kod Miša.
<BR>&nbsp;&nbsp;&nbsp;&nbsp;&nbsp;"Bes", prosudi Ketin. Bes. Da, on se smeje. Ali kako iko može da razlikuje smeh i bes na tom licu.
<BR>&nbsp;&nbsp;&nbsp;&nbsp;&nbsp;Međutim, ostali su se takođe smejali.
<BR>&nbsp;&nbsp;&nbsp;&nbsp;&nbsp;"Kakav je to dim?" upita Miš, koraknuvši oko rešetke koja se pušila na kaldrmi.
<BR>&nbsp;&nbsp;&nbsp;&nbsp;&nbsp;"To samo kanalizaciona rešetka je, mislim", reče Leo. Ribar pogleda maglu što se kolutala uz stub koji je podupirao sjajna induktivno-fluorescentna ulična svetla. Na tlu, para se nadimala i uvijala; ispred svetlosti se njihala i podrhtavala.
<BR>&nbsp;&nbsp;&nbsp;&nbsp;&nbsp;"Tafit je baš na kraju ove ulice", reče Lork.
<BR>&nbsp;&nbsp;&nbsp;&nbsp;&nbsp;Koračali su uzbrdo, pored još desetak rešetaka koje su ispuštale paru kroz večito veče.
<BR>&nbsp;&nbsp;&nbsp;&nbsp;&nbsp;"Mislim da je Zlato upravo..."
<BR>&nbsp;&nbsp;&nbsp;&nbsp;&nbsp;"...upravo iza onog nasipa?"
<BR>&nbsp;&nbsp;&nbsp;&nbsp;&nbsp;Lork klimnu glavom blizancima.
<BR>&nbsp;&nbsp;&nbsp;&nbsp;&nbsp;"Kakvo je to mesto Tafit?" upita Miš.
<BR>&nbsp;&nbsp;&nbsp;&nbsp;&nbsp;"Mesto gde mogu da se osećam udobno." Jedva primetna agonija poigravala je kapetanovim crtama. "I gde mi nećeš smetati", Lork učini pokret kao da će ga pljusnuti, ali se Miš pognu. "Stigli smo."
<BR>&nbsp;&nbsp;&nbsp;&nbsp;&nbsp;Kapija duga šest metara, sa komadima stakla u boji umetnutim u kovano gvožđe, povukla se kada je Lork stavio ruku na ploču.
<BR>&nbsp;&nbsp;&nbsp;&nbsp;&nbsp;"Seća me se."
<BR>&nbsp;&nbsp;&nbsp;&nbsp;&nbsp;"Tafit nije tvoj?" upita Ketin.
<BR>&nbsp;&nbsp;&nbsp;&nbsp;&nbsp;"Pripada jednom starom školskom drugu, Jorgosu Secumiju, koji je vlasnik Rudnika Vlašići. Pre desetak godina često sam ga koristio. Tad je brava podešena i za moju ruku. Učinio sam to isto za njega sa nekoliko mojih kuća. Sada se ne viđamo tako često, ali, bili smo veoma bliski."
<BR>&nbsp;&nbsp;&nbsp;&nbsp;&nbsp;Ušli su u vrt Tafita:
<BR>&nbsp;&nbsp;&nbsp;&nbsp;&nbsp;Svrha cveća u njemu nikada nije bila da se vidi u punoj svetlosti. Cvetovi su bili purpurni, kestenjasti, ljubičasti - boje večeri. Ljuske paučinaste tilde boje liskuna blistale su preko bezlisnih grana. Bilo je mnogo niskog žbunja, a sve više biljke bile su tanke i raštrkane, da bi im senke bile što je moguće manje.
<BR>&nbsp;&nbsp;&nbsp;&nbsp;&nbsp;Srednji zid samog Tafita bio je savijeno obličje stakla. Na velikoj dužini uopšte nije bilo zida, i kuća i vrt su se stapali. Neka vrsta staze vodila je do stepeništa usečenog u stenu ispod onoga što su po svoj prilici bila prednja vrata.
<BR>&nbsp;&nbsp;&nbsp;&nbsp;&nbsp;Kada je Lork stavio ruku na ploču vrata, svetla su počela da trepere po čitavoj kući, iznad njih u prozorima, daleko na krajevima hodnika, odražavala se oko uglova, prodirala kroz prozirni zid sa žilicama kao kod ljubičastog žada, ili okna od ćilibara poprskanog crnim. Čak i ispod: jedan odeljak poda bio je providan i mogli su videti svetla koja se pale u prostorijama donjih spratova.
<BR>&nbsp;&nbsp;&nbsp;&nbsp;&nbsp;"Uđite."
<BR>&nbsp;&nbsp;&nbsp;&nbsp;&nbsp;Sledili su kapetana preko tepiha bež boje. Ketin je koračao napred, da bi ispitao policu sa bronzanim statuetama. "Benin?" upitao je kapetana.
<BR>&nbsp;&nbsp;&nbsp;&nbsp;&nbsp;"Mislim da jeste. Jorgas ima strast prema Nigeriji iz trinaestog veka."
<BR>&nbsp;&nbsp;&nbsp;&nbsp;&nbsp;Kada se Ketin okrenuo prema suprotnom zidu, oči mu se raširiše. "Ovo ne mogu biti originali." Zatim se skupiše. "Van Megerenovi falsifikati?"
<BR>&nbsp;&nbsp;&nbsp;&nbsp;&nbsp;"Ne. Bojim se da su ovo proste, stare kopije."
<BR>&nbsp;&nbsp;&nbsp;&nbsp;&nbsp;Ketin se prigušeno nasmeja. "Još mi je na umu Dehajova Pod Sirijusom."
<BR>&nbsp;&nbsp;&nbsp;&nbsp;&nbsp;Nastavili su niz hol.
<BR>&nbsp;&nbsp;&nbsp;&nbsp;&nbsp;"Mislim da je tamo bar." Lork prođe kroz jedna vrata.
<BR>&nbsp;&nbsp;&nbsp;&nbsp;&nbsp;Svetlost je dopirala samo do polovine rastojanja, od onoga što se nalazilo iza dvanaest metara velikog stakla na suprotnoj strani.
<BR>&nbsp;&nbsp;&nbsp;&nbsp;&nbsp;U prostoriji, žute lampe su bacale svetlost na bazen opalescentnog peska ispunjenog osejotinama sa stenovitog zida. Osveženja su već stizala u prostoriju na jednom rotacionom podijumu. Na lebdećim staklenim policama stajale su blede statuete. Beninske bronze u holu; ovde su bili rani Kikladici, <EM>Kikladici - stanovnici Kiklada, ostrvske grupe u južnom delu Egejskog mora; prim. prev.</EM> svetli i bezizražajni.
<BR>&nbsp;&nbsp;&nbsp;&nbsp;&nbsp;Izvan prostorije bilo je Zlato. Dole, između slanih litica, lava je plamtela kao dan.
<BR>&nbsp;&nbsp;&nbsp;&nbsp;&nbsp;Reka stena je proticala, njišući senke litica između drvenih greda tavanice.
<BR>&nbsp;&nbsp;&nbsp;&nbsp;&nbsp;Miš je iskoračio i rekao nešto bezglasno.
<BR>&nbsp;&nbsp;&nbsp;&nbsp;&nbsp;Tij i Sebastijan skupiše oči.
<BR>&nbsp;&nbsp;&nbsp;&nbsp;&nbsp;"Nije li to..."
<BR>&nbsp;&nbsp;&nbsp;&nbsp;&nbsp;"...nešto što treba gledati!"
<BR>&nbsp;&nbsp;&nbsp;&nbsp;&nbsp;Miš je optrčao oko bazena sa peskom, nagnuo se na staklo, sa rukama na licu. Zatim se iscerio nazad, preko ramena. "To je kao kad je čovek usred nekog Pakla na Tritonu!"
<BR>&nbsp;&nbsp;&nbsp;&nbsp;&nbsp;Stvar sa Sebastijanovog ramena je pala na pod, Iepršajući, i sakrila se iza svog gospodara, kada je u Zlatu nešto eksplodiralo. Opadajuća vatra osvetlila je njihova lica.
<BR>&nbsp;&nbsp;&nbsp;&nbsp;&nbsp;"Koje piće sa drugih svetova želite prvo da probate?" upita Lork blizance dok je pregledao boce na postolju.
<BR>&nbsp;&nbsp;&nbsp;&nbsp;&nbsp;"Ono u crvenoj boci..."
<BR>&nbsp;&nbsp;&nbsp;&nbsp;&nbsp;"...u zelenoj boci izgleda sasvim dobro..."
<BR>&nbsp;&nbsp;&nbsp;&nbsp;&nbsp;"...ne baš tako dobro kao ono piće koje smo dobili na Tubnlanu..."
<BR>&nbsp;&nbsp;&nbsp;&nbsp;&nbsp;"...kladim se. Na Tubmanu smo dobili piće zvano 'blaženstvo'..."
<BR>&nbsp;&nbsp;&nbsp;&nbsp;&nbsp;"...znate li šta je to blaženstvo, kapetane?"
<BR>&nbsp;&nbsp;&nbsp;&nbsp;&nbsp;"Nema blaženstva." Lork podiže boce, po jednu u svakoj ruci. "Crvenu ili zelenu? Obe su dobre."
<BR>&nbsp;&nbsp;&nbsp;&nbsp;&nbsp;"Sigurno bih mogao uzeti malo..."
<BR>&nbsp;&nbsp;&nbsp;&nbsp;&nbsp;"...i ja, takođe. Ali, mislim da nema..."
<BR>&nbsp;&nbsp;&nbsp;&nbsp;&nbsp;"...mislim da nema. Zato ću uzeti..."
<BR>&nbsp;&nbsp;&nbsp;&nbsp;&nbsp;"...crveno..."
<BR>&nbsp;&nbsp;&nbsp;&nbsp;&nbsp;"...zeleno."
<BR>&nbsp;&nbsp;&nbsp;&nbsp;&nbsp;"Po jedno od svakog. Stiže."
<BR>&nbsp;&nbsp;&nbsp;&nbsp;&nbsp;Tij dodirnu Sebastijanovu ruku.
<BR>&nbsp;&nbsp;&nbsp;&nbsp;&nbsp;"Šta je?" Sebastijan se namršti.
<BR>&nbsp;&nbsp;&nbsp;&nbsp;&nbsp;Ona pokaza na zid kada je jedna od polica otplovila od druge slike.
<BR>&nbsp;&nbsp;&nbsp;&nbsp;&nbsp;"Pogled iz Tule niz Vlažnu Jarugu to je!" Sebastijan uhvati Lea za rame. "Pogledaj. To moj dom je!"
<BR>&nbsp;&nbsp;&nbsp;&nbsp;&nbsp;Ribar pogleda.
<BR>&nbsp;&nbsp;&nbsp;&nbsp;&nbsp;"Ti sa zadnjeg prozora kuće u kojoj rođen sam gledaš", reče Sebastijan. "Sve to vidiš."
<BR>&nbsp;&nbsp;&nbsp;&nbsp;&nbsp;"Hej." Miš se približio i potapšao Ketina po ramenu.
<BR>&nbsp;&nbsp;&nbsp;&nbsp;&nbsp;Ketin skrenu pogled sa skulpture koju je razgledao, na Miševo tamno lice. "A?"
<BR>&nbsp;&nbsp;&nbsp;&nbsp;&nbsp;"Ona stolica bez naslona, tamo. Sećaš se onog nameštaja u stilu Republilie Vege, o kome si pričao dok smo bili na brodu?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Da li je ta stolica iz tog doba?"
<BR>&nbsp;&nbsp;&nbsp;&nbsp;&nbsp;Ketin se nasmeši. "Ne. Sve što se ovde nalazi načinjeno je prema dizajnu iz doba pre zvezdanih letova. Čitava ova prostorija je prilično verna kopija neke elegantne američke gospodarske kuće iz dvadeset prvog ili dvadeset drugog veka."
<BR>&nbsp;&nbsp;&nbsp;&nbsp;&nbsp;Miš klimnu glavom. "Oh."
<BR>&nbsp;&nbsp;&nbsp;&nbsp;&nbsp;"Bogataši su uvek zaljubljeni u starine."
<BR>&nbsp;&nbsp;&nbsp;&nbsp;&nbsp;"Nikada ranije nisam bio na ovakvom mestu." Miš pogleda po prostoriji. "To je stvarno nešto, a?"
<BR>&nbsp;&nbsp;&nbsp;&nbsp;&nbsp;"Da. Jeste."
<BR>&nbsp;&nbsp;&nbsp;&nbsp;&nbsp;"Dođite po svoj otrov", Lork ih pozva sa postolja.
<BR>&nbsp;&nbsp;&nbsp;&nbsp;&nbsp;"Miše! Sada na svom sirinksu sviraćeš?" Leo je doneo dva vrča i jedan gurnuo u Miševu ruku, a drugu u Ketinovu. "Sviraj. Uskoro dole, na ledene dokove ići ću. Miše, sviraj meni."
<BR>&nbsp;&nbsp;&nbsp;&nbsp;&nbsp;"Sviraj nešto uz šta možemo da igramo..."
<BR>&nbsp;&nbsp;&nbsp;&nbsp;&nbsp;"...igraj sa nama, Tij. Sebastijane..."
<BR>&nbsp;&nbsp;&nbsp;&nbsp;&nbsp;"...Sebastijane, hoćeš li i ti da igraš sa nama?"
<BR>&nbsp;&nbsp;&nbsp;&nbsp;&nbsp;Miš rastvori torbu.
<BR>&nbsp;&nbsp;&nbsp;&nbsp;&nbsp;Leo je otišao da za sebe nađe vrč. Zatim se vratio i seo na stolicu bez naslona. Miševe slike bledele su pred Zlatom. Ali, muzika je bila ukrašena oštrim, upornim četvrtinskim tonovima. Mirisala je kao zabava.
<BR>&nbsp;&nbsp;&nbsp;&nbsp;&nbsp;Na podu, Miš je telo sirinksa uravnotežio na pocrneloj, rožnatoj nozi, i davao takt prednjim delom čizme i klatio se. Prsti su mu leteli. Svetlošt od Zlata, od uređaja po sobi, od Miševog sirinksa šibala je kapetanovo lice izrazom besa. Dvadeset minuta kasnije, on reče: "Miše, moram da te ukradem malo."
<BR>&nbsp;&nbsp;&nbsp;&nbsp;&nbsp;Miš prestade da svira. "Šta želite, kapetane?"
<BR>&nbsp;&nbsp;&nbsp;&nbsp;&nbsp;"Društvo. Izlazim."
<BR>&nbsp;&nbsp;&nbsp;&nbsp;&nbsp;Lica igrača delovala su razočarano.
<BR>&nbsp;&nbsp;&nbsp;&nbsp;&nbsp;Lork pritisnu brojčanik na postolju. "Uključio sam senzorni rikorder da svira." Muzika ponovo poče. Sablasne vizije Miševog sirinksa još jednom zaplesaše, zajedno sa slikama Tij, Sebastijana i blizanaca koji su igrali, zvukom njihovog smeha...
<BR>&nbsp;&nbsp;&nbsp;&nbsp;&nbsp;"Gde ćemo, kapetane?" upitao je Miš. Stavio je sirinks na navlaku.
<BR>&nbsp;&nbsp;&nbsp;&nbsp;&nbsp;"Nešto sam razmišljao. Ovde nam je nešto potrebno. Imam nameru da nađem neko blaženstvo."
<BR>&nbsp;&nbsp;&nbsp;&nbsp;&nbsp;"Hoćete da kažete da znate..."
<BR>&nbsp;&nbsp;&nbsp;&nbsp;&nbsp;"...gde može da se dobije?"
<BR>&nbsp;&nbsp;&nbsp;&nbsp;&nbsp;"Vlašići su moj dom", reče kapetan. "Bićemo odsutni možda jedan čas. Hajdemo, Miše."
<BR>&nbsp;&nbsp;&nbsp;&nbsp;&nbsp;"Hej, Miše, hoćeš li da ostaviš tvoj..."
<BR>&nbsp;&nbsp;&nbsp;&nbsp;&nbsp;"...sirinks, ovde kod nas..."
<BR>&nbsp;&nbsp;&nbsp;&nbsp;&nbsp;"...sada? Biće u redu. Mi nećemo..."
<BR>&nbsp;&nbsp;&nbsp;&nbsp;&nbsp;"...nećemo dozvoliti da mu se išta desi."
<BR>&nbsp;&nbsp;&nbsp;&nbsp;&nbsp;Sa tanko razvučenim usnama, Miš pogleda sa blizanaca na svoj instrument. "U redu. Možete svirati. Ali, da pazite, a?"
<BR>&nbsp;&nbsp;&nbsp;&nbsp;&nbsp;Pošao je do Lorka, koji je stajao pored vrata. Leo im se pridružio. "Sada takođe vreme da odem je."
<BR>&nbsp;&nbsp;&nbsp;&nbsp;&nbsp;U Mišu, iznenađenje se otvorilo kao neočekivana rana. On žmirnu.
<BR>&nbsp;&nbsp;&nbsp;&nbsp;&nbsp;"Za vožnju, kapetane, zahvaljujem vam."
<BR>&nbsp;&nbsp;&nbsp;&nbsp;&nbsp;Prošli su kroz hol i vrt Tafita. Izvan kapije, zaustavili su se pored rešetke koja se pušila. "Za ledene dokove, tamo dole idi." Lork pokaza niz brdo. "Jednošinsko vozilo na kraju linije uzmi."
<BR>&nbsp;&nbsp;&nbsp;&nbsp;&nbsp;Leo klimnu glavom. Njegove plave oči susretoše se sa Miševim tamnim, i zbunjenost pređe preko njegovog lica. "Pa, Miše. Možda jednog dana ponovo videćemo se, ha?"
<BR>&nbsp;&nbsp;&nbsp;&nbsp;&nbsp;"Aha", reče Miš. "Možda."
<BR>&nbsp;&nbsp;&nbsp;&nbsp;&nbsp;Leo se okrenu i ode niz ulicu koja je se pušila, lupajući petama čizama.
<BR>&nbsp;&nbsp;&nbsp;&nbsp;&nbsp;"Hej", Miš ga pozva posle nekoliko trenutaka. Leo se osvrnu.
<BR>&nbsp;&nbsp;&nbsp;&nbsp;&nbsp;"Ešton Klark."
<BR>&nbsp;&nbsp;&nbsp;&nbsp;&nbsp;Leo se nasmeši, pa ponovo krenu.
<BR>&nbsp;&nbsp;&nbsp;&nbsp;&nbsp;"Znate", reče Miš Lorku. "Po svoj prilici, nikada ga više neću videti. Hajdemo, kapetane."
<BR>
<BR>&nbsp;&nbsp;&nbsp;&nbsp;&nbsp;"Jesmo li negde blizu kosmodroma?" zapita Miš. Sišli su niz stepenice na stanici jednošinske železnice punoj ljudi.
<BR>&nbsp;&nbsp;&nbsp;&nbsp;&nbsp;"Na rastojanju koje se može preći peške. Mi smo na oko osam kilometara niz Zlato od Tafita."
<BR>&nbsp;&nbsp;&nbsp;&nbsp;&nbsp;Kamioni za prskanje bili su prošli nedavno. Ljudi koji su skitali okolo odražavali su se na mokrom trotoaru. Grupa dece - dva dečaka bila su sa zvoncima oko vrata - protrčala je pored jednog starca, smejući se. On se okrenuo, pošao za njima nekoliko koraka, sa ispruženom rukom. Zatim se vratio i pošao prema Mišu i Lorku.
<BR>&nbsp;&nbsp;&nbsp;&nbsp;&nbsp;"Starca nečim pomoći hoćete li? Sutra, sutra u posao utaknuću se. Ali noćas..."
<BR>&nbsp;&nbsp;&nbsp;&nbsp;&nbsp;Miš se osvrnu za prosjakom, ali Lork nastavi put. "Šta je tamo?" Miš pokaza visoku arkadu svetala. Ljudi su se gomilali ispred vrata na blistajućoj ulici. "Tamo nema blaženstva."
<BR>&nbsp;&nbsp;&nbsp;&nbsp;&nbsp;Okrenuli su oko ugla.
<BR>&nbsp;&nbsp;&nbsp;&nbsp;&nbsp;Na dalekoj strani ulice parovi su se zaustavili kod jedne ograde. Lork je prešao ulicu. "Tamo je drugi kraj Zlata."
<BR>&nbsp;&nbsp;&nbsp;&nbsp;&nbsp;Ispod neravne kosine, sjajne stene vijugale su u noći. Jedan par se okrenuo, držeći se za ruke, sjajnih lica.
<BR>&nbsp;&nbsp;&nbsp;&nbsp;&nbsp;S bleštavilom u kosi, na rukama i ramenima, jedan čovek se popeo uz šetalište, odeven u prsluk od lamea. Zdela dragulja visila mu je o vratu. Par ga zaustavi. Ona je kupila dragulj od prodavca i, smejući se, stavila ga na čelo svog mladića. Raštrkani svetlosni zraci iz središnog grozda kamenova potekli su šarajući po njegovoj dugoj kosi. Otišli su vlažnom ulicom, smejući se.
<BR>&nbsp;&nbsp;&nbsp;&nbsp;&nbsp;Lork i Miš stigli su do kraja ograde. Gomila uniformisanih vlašićkih policajaca penjala se kamenim stepenicama; tri devojke trčale su za njima, vrišteći. Pet mladića ih je sustiglo, i vriskovi se pretvoriše u smeh. Miš se osvrtao da ih vidi kako su se okupili oko prodavca dragulja.
<BR>&nbsp;&nbsp;&nbsp;&nbsp;&nbsp;Lork pode niz stepenice.
<BR>&nbsp;&nbsp;&nbsp;&nbsp;&nbsp;"Šta je tamo dole." Miš požuri za njim.
<BR>&nbsp;&nbsp;&nbsp;&nbsp;&nbsp;Na jednoj strani širokih stepenica, ljudi su pili za stolovima postavljenim pored kafea usečenih u stenoviti zid.
<BR>&nbsp;&nbsp;&nbsp;&nbsp;&nbsp;"Izgleda kao da znate kuda idete, kapetane." Miš uhvati kapetana za lakat. "Ko je ono?" Gledao je za jednim šetačem. Među lako odevenim ljudima, ona je nosila debeli kaput s kapuljačom oivičenom krznom.
<BR>&nbsp;&nbsp;&nbsp;&nbsp;&nbsp;"Ona je jedan od ledenih ribara", reče mu kapetan. "I Leo će uskoro nositi takav kaput. Oni najveći deo vremena provode izvan zagrejanog dela Grada."
<BR>&nbsp;&nbsp;&nbsp;&nbsp;&nbsp;"Gde idemo?"
<BR>&nbsp;&nbsp;&nbsp;&nbsp;&nbsp;"Mislim da je to bilo ovuda." Krenuli su duž tamne ivice; u steni se nalazilo nekoliko prozora. Plava svetlost curila je izmedu senki. "Ovi lokali menjaju vlasnike svakih par meseci, a ja nisam bio u Gradu pet godina. Ako ne nađem mesto koje tražim, naći ćemo neko koje zadovoljava."
<BR>&nbsp;&nbsp;&nbsp;&nbsp;&nbsp;"Kakvo je to mesto?"
<BR>&nbsp;&nbsp;&nbsp;&nbsp;&nbsp;Neka žena vrisnu. Jedna vrata se otvoriše; ona posrćući izađe. Neko drugi je posegnuo iz tame, uhvatio je za ruku, ošamario je dvaput i trgnuo natrag. Vrata se zalupiše na drugi vrisak. Jedan starac - po svoj prilici i on ledeni ribar - podupirao je mlađeg čoveka ramenom. "Natrag u sobu vratićemo te. Glavu digni. Sve u redu biće. U sobu vodimo te."
<BR>&nbsp;&nbsp;&nbsp;&nbsp;&nbsp;Miš je posmatrao kako prolaze posrćući. Jedan par se zaustavio kraj kamenog stepeništa. Ona je tresla glavom. Na kraju, potvrdno je klimnula i oni su se vratili natrag.
<BR>&nbsp;&nbsp;&nbsp;&nbsp;&nbsp;"Mesto na koje mislim, među ostalim stvarima, razvilo je unosan posao u kome je na prevaru nalazilo ljude za rad u rudnicima Spoljnih naseobina i uzimalo proviziju za svakog regrutovanog. Bilo je to potpuno u skladu sa zakonom; u vasioni ima mnogo glupih ljudi. Ja sam bio predradnik u jednom od ovih rudnika, pa sam stvari video sa drugog kraja. Nije baš mnogo ugodno." Lork pogleda kroz vrata. "Drugačiji naziv, isti lokal."
<BR>&nbsp;&nbsp;&nbsp;&nbsp;&nbsp;Pošao je niz stepenice. Miš je brzo pogledao iza sebe, pa krenuo za njim. Ušli su u drugu prostoriju sa daščanim barom kraj jednog zida. Nekoliko ploča multihroma ispuštalo je blede boje. "Isti su i posetioci."
<BR>&nbsp;&nbsp;&nbsp;&nbsp;&nbsp;Prišao im je čovek stariji od Miša, a mlađi od Lorka, sa čekinjastom kosom i nečistim noktima. "Šta mogu da učinim za vas, momci?"
<BR>&nbsp;&nbsp;&nbsp;&nbsp;&nbsp;"Šta imate što bi učinilo da se prijatno osećamo?"
<BR>&nbsp;&nbsp;&nbsp;&nbsp;&nbsp;On zažmuri na jedno oko. "Sedite."
<BR>&nbsp;&nbsp;&nbsp;&nbsp;&nbsp;Tamne figure su prošle i zastale ispred šanka. Lork i Miš uvukli su se u ložu. Čovek je izvukao stolicu, obrnuo je i seo za čelo stola. "U kojoj meri želite da se osećate prijatno?"
<BR>&nbsp;&nbsp;&nbsp;&nbsp;&nbsp;Lork okrenu ruke dlanovima nagore na stolu. "Dole imamo..." čovek baci pogled prema vratima pozadi kroz koja su ljudi ulazili i izlazili, "...pato-banju."
<BR>&nbsp;&nbsp;&nbsp;&nbsp;&nbsp;"Šta je to?" upita Mlš.
<BR>&nbsp;&nbsp;&nbsp;&nbsp;&nbsp;"Mesto sa kristalnim zidovima koji odražavaju boju tvojih misli", reče Lork. "Ostaviš odeću kod vrata i zaploviš između stubova svetlosti na strujama glicerina. One to zagrevaju do temperature tela i razotkrivaju sva tvoja čula. Uskoro zatim, lišen dodira sa čulnom stvarnošću, postaješ umno poremećen. Tvoje vlastite psihotičke fantazije stvaraju predstavu na bini." Pogleda natrag na čoveka. "Hoću nešto što možemo poneti sa sobom."
<BR>&nbsp;&nbsp;&nbsp;&nbsp;&nbsp;Iza čovekovih tankih usana pronicljivo se pojaviše sastavljeni zubi.
<BR>&nbsp;&nbsp;&nbsp;&nbsp;&nbsp;Na bini, na kraju šanka, jedna naga devojka zakorači u koralni zrak reflektora i zapeva neku pesmu. Oni koji su sedeli za šankom zapljeskaše u taktu pesme.
<BR>&nbsp;&nbsp;&nbsp;&nbsp;&nbsp;Čovek brzo pogleda kapetana, pa Miša.
<BR>&nbsp;&nbsp;&nbsp;&nbsp;&nbsp;Lork sklopi ruke. "Blaženstvo."
<BR>&nbsp;&nbsp;&nbsp;&nbsp;&nbsp;Čovekove veđe padigoše se ispod zamršene kose koja mu je pala niz čelo. "To sam i mislio." I on sklopi ruke. "Blaženstvo."
<BR>&nbsp;&nbsp;&nbsp;&nbsp;&nbsp;Miš pogleda devojku. Koža joj je bila neprirodno blistava. Glicerin, pomisli Miš. Aha, glicerin. On se nasloni na kameni zid, pa se brzo odgurnu. Kapi vode vlažile su hladnu stenu. Miš protrlja rame i ponovo pogleda kapetana.
<BR>&nbsp;&nbsp;&nbsp;&nbsp;&nbsp;"Sačekaćemo to."
<BR>&nbsp;&nbsp;&nbsp;&nbsp;&nbsp;Čovek klimnu glavom potvrdno. Trenutak zatim, reče Mišu: "Čime se ti i ovaj lepi čovek bavite?"
<BR>&nbsp;&nbsp;&nbsp;&nbsp;&nbsp;"Posada... na teretnjaku." Kapetan klimnu glavom tek toliko da potvrdi.
<BR>&nbsp;&nbsp;&nbsp;&nbsp;&nbsp;"Znate, ima dobrog posla u Spoljnim naseobinama. Jeste li ikada pomišljali da malo odradite u rudnicima?"
<BR>&nbsp;&nbsp;&nbsp;&nbsp;&nbsp;"Radio sam u rudnicima tri godine", reče Lork.
<BR>&nbsp;&nbsp;&nbsp;&nbsp;&nbsp;"Oh", čovek zaćuta.
<BR>&nbsp;&nbsp;&nbsp;&nbsp;&nbsp;Trenutak zatim, Lork upita: "Nameravate li da pošaljete po 'blaženstvo'?"
<BR>&nbsp;&nbsp;&nbsp;&nbsp;&nbsp;"Već sam poslao." Mlitav osmeh pređe preko njegovih usana.
<BR>&nbsp;&nbsp;&nbsp;&nbsp;&nbsp;Za barom, ritmičko pljeskanje pretvorilo se u aplauz kada je devojka završila pesmu. Skočila je sa bine i potrčala preko poda, prema njima. Miš vide da je nešto brzo uzela od jednog muškarca za šankom. Zagrlila je čoveka za stolom. Ruke su im se spojile, i dok je ona otrčala u senku, Miš vide kako čovekova ruka pade na sto, sa uzdignutim zglobovima zbog nečega ispod. Lork stavi svoju ruku preko čovekove, potpuno je pokrivajući.
<BR>&nbsp;&nbsp;&nbsp;&nbsp;&nbsp;"Tri alfa-funte", reče čovek.
<BR>&nbsp;&nbsp;&nbsp;&nbsp;&nbsp;Lork drugom rukom stavi tri novčanice na sto.
<BR>&nbsp;&nbsp;&nbsp;&nbsp;&nbsp;Čovek izvuče ruku i pokupi ih.
<BR>&nbsp;&nbsp;&nbsp;&nbsp;&nbsp;"Hajde, Miše, dobili smo što smo hteli." Lork se podiže od stola i pođe preko prostorije.
<BR>&nbsp;&nbsp;&nbsp;&nbsp;&nbsp;Miš potrča za njim. "Hej, kapetane. Taj čovek nije govorio kao da je iz Vlašića?"
<BR>&nbsp;&nbsp;&nbsp;&nbsp;&nbsp;"Na ovakvom mestu, uvek govore tvoj jezik, bez obzira koji je. To pomaže u njihovom poslu."
<BR>&nbsp;&nbsp;&nbsp;&nbsp;&nbsp;Kada su došli do vrata, čovek ih iznenada još jednom pozva. Klimnu glavom prema Lorku. "Samo sam hteo da te podsetim da dođeš na zadnja vrata kad budeš hteo još toga. Zbogom, lepotane."
<BR>&nbsp;&nbsp;&nbsp;&nbsp;&nbsp;"Videćemo se, rugobo." Lork izađe kroz vrata. U hladnoj noći zastao je na vrhu stepeništa, sagnuo glavu nad sklopljene ruke i duboko udahnuo. "Sada ti, Miše." Ispruži ruku. "Pridruži mi se."
<BR>&nbsp;&nbsp;&nbsp;&nbsp;&nbsp;"Šta treba da uradim?"
<BR>&nbsp;&nbsp;&nbsp;&nbsp;&nbsp;"Duboko udahni vazduh, drži ga malo, pa ga ispusti."
<BR>&nbsp;&nbsp;&nbsp;&nbsp;&nbsp;Kada se Miš nagnuo, pade i senka koja nije bila njegova. Miš odskoči.
<BR>&nbsp;&nbsp;&nbsp;&nbsp;&nbsp;"U redu. Šta imate to?"
<BR>&nbsp;&nbsp;&nbsp;&nbsp;&nbsp;Miš pogleda uvis, a Lork naniže, na policajca.
<BR>&nbsp;&nbsp;&nbsp;&nbsp;&nbsp;Lork suzi oči i otvori ruke.
<BR>&nbsp;&nbsp;&nbsp;&nbsp;&nbsp;Policajac odluči da ignoriše Miša, pa pogleda Lorka. "Oh." Prevuče donjom usnom preko gornjih zuba. "Nešto opasno to moglo je biti. Nešto protivzakonito, razumete?"
<BR>&nbsp;&nbsp;&nbsp;&nbsp;&nbsp;Lork klimnu glavom. "Moglo je biti."
<BR>&nbsp;&nbsp;&nbsp;&nbsp;&nbsp;"Ova mesta naokolo, da pripazite treba."
<BR>&nbsp;&nbsp;&nbsp;&nbsp;&nbsp;Lork ponovo klimnu potvrdno glavom.
<BR>&nbsp;&nbsp;&nbsp;&nbsp;&nbsp;Klimnu i policajac. "Recite, kako bi da postupite po svome bilo, da uzmete malo?"
<BR>&nbsp;&nbsp;&nbsp;&nbsp;&nbsp;Miš ugleda smešak koji kapetan sebi još nije bio dopustio. Lork podiže ruke do policajca. "Sebe nokautirajte."
<BR>&nbsp;&nbsp;&nbsp;&nbsp;&nbsp;Policajac se sagnu, udahnu, podiže se. "Hvala", i zakorači u tamu.
<BR>&nbsp;&nbsp;&nbsp;&nbsp;&nbsp;Miš ga je trenutak gledao, zatresao glavom, slegnuo ramenima, zatim se cinično namrštio prema kapetanu.
<BR>&nbsp;&nbsp;&nbsp;&nbsp;&nbsp;Stavio je ruke oko Lorkovih, sagnuo se, ispraznio pluća, zatim ih napunio. Pošto je zadržavao dah gotovo čitav minut, eksplodirao je: "Šta sada treba da se desi?"
<BR>&nbsp;&nbsp;&nbsp;&nbsp;&nbsp;"Nemoj da brineš o tome", reče Lork. "Već se desilo."
<BR>&nbsp;&nbsp;&nbsp;&nbsp;&nbsp;Pošli su natrag, duž ivice, pored plavih prozora.
<BR>&nbsp;&nbsp;&nbsp;&nbsp;&nbsp;Miš pogleda reku blistavog stenja. "Znate, želeo bih da mi je sirinks ovde. Hteo bih da sviram." Gotovo da su već stigli do stepenica, sa otvorenim kafeima ispod svetala. Čulo se zvečanje pojačane muzike. Neko za stolom ispustio je čašu, koja se razbila na kamenu, a zvuk je iščezao pod navalom aplauza. Miš pogleda svoje ruke. "Zbog ove stvari svrbe me ruke." Krenuli su uz stepenice. "Kada sam bio dete, tamo na Zemlji, u Atini, postojala je ulica kao što je ova. Zvala se Odds Mnisicleous, a prolazila je kroz Plaku. Radio sam na nekoliko mesta u Plaki, znate? Zlatni zatvor, 'O Kai 'H. Tamo se popnete stepenicama od Adrianoua, a iznad toga je zadnja terasa Erehteona, u svetlostima reflektora preko zida Akropolja, na vrhu brda. A narod za stolovima na stranama ulice jede iz tanjira i smeje se. Jeste li nekada bili u Plaki, u Atini, kapetane?"
<BR>&nbsp;&nbsp;&nbsp;&nbsp;&nbsp;"Jednom, davno", reče Lork. "Tada sam imao godina otprilike kao ti sada. Bio sam, istina, samo jedno veče."
<BR>&nbsp;&nbsp;&nbsp;&nbsp;&nbsp;"Onda svakako ne poznajete susedstvo iznad toga. Ne, ako ste bili samo jedno veče." Mišev hrapavi šapat dobio je impuls. "Idete tom ulicom kamenih stepenica sve dok noćni klubovi ne ostanu za vama i ne postoji ništa osim zemlje i trave i šljunka, ali idete i dalje, dok se ruševine isturaju preko zida. Onda dođete do tog mesta koje se zove Anafiotika. To znači 'Mali Anafi', znate? Anafi je bilo ostrvo koje je gotovo uništeno jednim zemljotresom, pre mnogo vremena. Tamo imaju male kamene kuće, na samom boku planine, kao i ulice svega četrdeset pet centimetara široke, sa stepenicama toliko strmim da imate utisak da se penjete uz merdevine. Poznavao sam jednog čovu koji je tamo imao kuću. Pa, kad bih završio posao, našao bih devojke. I nešto vina. Čak i kada sam bio dete, znao sam da nađem devojke..." Miš puknu prstima. "Popnete se do njegovog krova zarđalim spiralnim stepenicama izvan prednjih vrata i oterate mačke. Zatim bismo igrali i pili vino i posmatrali kako se grad prostire niz planinu kao tepih svetala, a onda uz planinu, sa malim manastirom kao komadićem kosti na vrhu. Jednom smo preglasno svirali, pa je stara dama u kući iznad nas bacila bokal na nas. Ali, mi smo se smejali i uzvratili joj vikom i prinudili je da ustane i siđe na čašu vina. A nebo se već sivilo iznad planina, iznad manastira. Voleo sam to, kapetane. A i ovo volim. Mogu da sviram mnogo bolje nego što sam umeo onda. To je zato što mnogo sviram. Volim da sviram o stvarima koje vidim oko sebe. A ima mnogo toga oko mene što mogu da vidim a vi ne možete. Ako nešto ne možete da dodirnete, to ne znači da ne možete da pomirišete i vidite i čujete. Hodao sam niz jedan svet, pa uz drugi i dopada mi se sve što vidim u svima njima. Znate krivulju svoje ruke u ruci nekoga koji je vama važniji nego drugima? To su spirale galaksije uhvaćene jedne u druge. Znate krivulju svoje ruke kada je druga ruka otišla, i pokušavate da se setite kakav je to osećaj bio? Ne postoji nikakva slična krivulja. Hoću da ih sviram, jednu spram druge. Ketin kaže da sam uplašen. Jesam, kapetane. Bojim se svega što je oko mene. Tako, što god vidim, ja to pritiskam na svoje očne jabučice, stavljam u to svoje prste i jezik. Volim današnji dan; to znači da moram živeti zastrašen. Jer današnji dan je strašljiv. Ali barem se ne bojim da se uplašim. Ketin, on je sav spetljan sa prošlošću. Sigurno, prošlost je ono što pravi sadašnjost kao što sadašnjost pravi sutrašnjicu. Kapetane, postoji reka koja se lomi pored nas. Ali, mi možemo poći da pijemo na samo jednom mestu, ono se zove 'sada'. Sviram na svom sirinksu, znate, i to je kao poziv svima da siđu i piju. Kad sviram, želim da svi aplaudiraju. Jer, kad sviram, ja sam tamo gore, vidite, sa hodačima po zategnutom užetu, koji balansiraju na tom plamtećem rubu ludila gde moj um još radi. Igram u vatri. Kada sviram, vodim sve ostale igrače gde vi i vi", Miš je pokazivao na ljude koji su prolazili, "on i ona, ne možete bez moje pomoći. Kapetane, pre tri godine, kada sam u petnaestoj živio u Atini sećam se jednog jutra gore na krovu. Bio sam naslonjen na stub čardaklije, sa sjajnim listovima grožđa na svom obrazu, sa svetlostima grada koje su se gasile u zori, a igra je bila prestala i dve od tri devojke razabirale su se na crvenom ćebetu ispod gvozdenog stabla. I najednom, zapitao sam se: 'Šta radim ovde?' Zatim se ponovo upitao: 'Šta radim ovde?' Onda se neka melodija zaplela u mojoj glavi, prolazeći kroz nju uvek iznova. Bio sam se uplašio, kapetane. Bio sam uzbuđen i srećan i smrtno uplašen, i kladim se da sam se široko kezio, kao što se sada cerim. Tako ja to doživljavam, kapetane. Ja nemam glas kojim bih pevao ili vikao. Ali, ja znam da sviram na svojoj harfi, zar ne? I šta sada činim, kapetane? Penjem se nekom drugom ulicom kamenih stepenica, svetovima dalekoj, u zori tada, u noći sada, srećan i uplašen kao đavo. Šta radim ovde? Aha! Šta radim?"
<BR>&nbsp;&nbsp;&nbsp;&nbsp;&nbsp;"Lupaš gluposti, Miše." Lork pusti stub na vrhu stepeništa. "Hajde da se vratimo u Tafit."
<BR>&nbsp;&nbsp;&nbsp;&nbsp;&nbsp;"Oh, da. Važi, kapetane." Miš najednom pogleda u razvaljeno lice. Kapetan mu uzvrati pogled. Duboko, između razbijenih linija i svetlosti, Miš ugleda raspoloženje i sažaljenje. Nasmeja se. "Voleo bih da sada imam moj sirinks. Svirao bih vam oči izvan glave, posuvratio bih vam nos izvan nozdrva, i bili biste dvostruko ružniji nego sada, kapetane!" Zatim pogleda preko ulice: najednom su vlažni pločnik i ljudi i svetla kaleidoskopirali iza zapanjujućih suza. "Voleo bih da imam moj sirinks, sada", ponovo prošapta Miš, "da ga imam sa mnom... sada."
<BR>&nbsp;&nbsp;&nbsp;&nbsp;&nbsp;Zaputili su se natrag prema stanici jednošinske železnice.
<BR>
<BR>&nbsp;&nbsp;&nbsp;&nbsp;&nbsp;"Jedenje, spavanje, rad: kako bih mogao da objasnim sadašnje značenje ova tri pojma nekome ko je, recimo, iz dvadeset trećeg stoleća?"
<BR>&nbsp;&nbsp;&nbsp;&nbsp;&nbsp;Ketin sede na rub grupe koja je pasmatrala igrače, i njega samog među njima, kako se smeju ispred Zlata. Povremeno se naginjao nad svoj magnetofon.
<BR>&nbsp;&nbsp;&nbsp;&nbsp;&nbsp;"Način na koji mi postupamo u ovim procesima sasvim je izvan moći shvatanja nekog od pre sedam stotina godina, čak i ako poznaje intravenozno hranjenje i koncentrate za ishranu. Ipak, on ne bi imao nigde blizu informacijsku opremu pomoću koje bi mogao razumeti kako svako u ovom društvu, izuzimajući veoma, veoma bogate ili veoma, veoma siromašne, uzima svoju dnevnu ishranu. Polovina ovog procesa izgledala bi potpuno nerazumljiva; druga polovina, odvratna. Čudno je da je pijenje ostalo isto. U isto vreme dok su se ove promene događale - blagaslovi Eštona Klarka - roman je manje ili više umro. Pitam se da li u tome postoji neka veza. Budući da sam izabrao ovu arhaičnu umetničku formu, moram li smatrati mojom publikom one koji će to čitati sutra, ili treba da to namenim onima od juče? Prošlost ili budućnost, ako izostavimo ove elemente iz pripovesti, može poslužiti da delu pruži više impulsa."
<BR>&nbsp;&nbsp;&nbsp;&nbsp;&nbsp;Senzorni rikorder bio je uključen da snima i ponovo snima, tako da je prastorija bila ispunjena umnoženim igračima i sablastima igrača. Idas je svirao kontrapunkt zvuka i slika na Miševom sirinksu. Razgovori, stvarni i snimljeni, ispunjavali su prostoriju.
<BR>&nbsp;&nbsp;&nbsp;&nbsp;&nbsp;"Uprkos svom ovom igranju oko mene, namenjujem svoju umetnost mitološkoj publici. Pod kojim drugim uslovima bih se mogao nadati da komuniciram?"
<BR>&nbsp;&nbsp;&nbsp;&nbsp;&nbsp;Tij iskorači između Tija i Sebastijana. "Ketine, svetlo na ulaznim vratima žmirka."
<BR>&nbsp;&nbsp;&nbsp;&nbsp;&nbsp;Ketin isključi magnetofon. "Mora da su se Miš i kapetan vratili. Ne sekiraj se, Tij. Pustiću ih da uđu." Ketin izađe iz prostorije i požuri kroz hol.
<BR>&nbsp;&nbsp;&nbsp;&nbsp;&nbsp;"Hej, kapetane", Ketin se povuče unatrag, "zabava teče..." Ruka mu pade sa brave. Srce mu dvaput udari u grlu, a moglo je isto tako da se zaustavi. On odstupi od vrata.
<BR>&nbsp;&nbsp;&nbsp;&nbsp;&nbsp;"Vidim da ste prepoznali mene i moju sestru? Onda, ne moramo da vas uznemiravamo predstavljanjem. Možemo li ući?"
<BR>&nbsp;&nbsp;&nbsp;&nbsp;&nbsp;Ketinova usta pakušaše da izgovore neku reč. "Znam da nije ovde. Čekaćemo."
<BR>
<BR>&nbsp;&nbsp;&nbsp;&nbsp;&nbsp;Gvozdena kapija sa svojim staklenim ornamentima ukaza se kroz paru. Lork pogleda siluete biljki spram ćilibara Tafita.
<BR>&nbsp;&nbsp;&nbsp;&nbsp;&nbsp;"Nadam se da zabava još traje", reče Miš. "Preći sav ovaj put i naći ih sklupčane u uglu, usnule..."
<BR>&nbsp;&nbsp;&nbsp;&nbsp;&nbsp;"Sreća će ih podići." Kada se uspeo na stenu, Lork izvadi ruke iz džepova. Lahor mu podiže krajeve prsluka, rashladivši prostor između njegovih prstiju. Dlanom pokri krug ploče na vratima. Vrata se uvukoše. Lork stupi unutra. "Ne izgleda kao da su se onesvestili."
<BR>&nbsp;&nbsp;&nbsp;&nbsp;&nbsp;Miš se nasmeši i požuri prema dnevnoj sobi. Zabava je bila snimljena, pa presnimljena, pa ponovo presnimljena. Umnožene melodije vitlale su tuce umnoženih Tiji u različitim ritmovima. Raniji blizanci sada su bili desetak istovetnih blizanaca. Sebastijan, Sebastijan i Sebastijan, na različitim stupnjevima pijanstva, sipali su piće, crveno, plavo, zeleno.
<BR>&nbsp;&nbsp;&nbsp;&nbsp;&nbsp;Lork stade iza Miša. "Linseose, Idase! Doneli smo vam vašu... ne mogu da vas razlikujem. Tišina, trenutak!" Pritisnu na zidu prekidač senzornog rikordera...
<BR>&nbsp;&nbsp;&nbsp;&nbsp;&nbsp;Sa ivice peščanog bazena, blizanci pogledaše, bele ruke se razdvojiše, crne se sklopiše.
<BR>&nbsp;&nbsp;&nbsp;&nbsp;&nbsp;Tij je sedela kraj Sebastijanovih nogu, obgrlivši njegova kolena: sive oči sevale su ispod trepćućih očnih kapaka.
<BR>&nbsp;&nbsp;&nbsp;&nbsp;&nbsp;Ketinova jabučica skakala je po njegovom dugom vratu.
<BR>&nbsp;&nbsp;&nbsp;&nbsp;&nbsp;Princ i Rubi se okrenuše, prekinuvši posmatranje Zlata. "Izgleda kao da smo parnim valjkom prešli preko ovog skupa. Rubi je predložila da nastave i da ne obraćaju pažnju na nas, ali..." On slegnu ramenima. "Drago mi je da se ovde srećemo. Jorgi nije bio raspoložen da mi kaže gde se nalaziš. On ti je dobar prijatelj. Ali ne toliko dobar koliko sam ti ja neprijatelj." Crni vinilni prsluk labavo je visio na njegovim koštanobelim grudima. Rebra su se oštro isticala. Crne pantalone, crne čizme. Oko gornjeg dela njegove ruke, na vrhu rukavice: belo krzno.
<BR>&nbsp;&nbsp;&nbsp;&nbsp;&nbsp;Jedna ruka udari Lorkovu grudnu kost, ponovo je udari, ponovo. Ruka je bila unutra. "Mnogo si mi pretio, na zanimljiv način. Kako misliš da to ostvariš?" Potka Lorkovog straha bila je mreža egzaltacije.
<BR>&nbsp;&nbsp;&nbsp;&nbsp;&nbsp;Kada Princ iskorači, krilo Sebastijanovog ljubimca očeša mu list. "Molim..." Princ okrznu pogledom stvorenje. Zastao je na bazenu sa peskom, sagnuo se između blizanaca, zagrabio veštačkom rukom pesak i napravio pesnicu. "Ahhh..." Njegov dah, čak i sa odvojenim usnama, šištao je. Uspravi se, otvorivši prste.
<BR>&nbsp;&nbsp;&nbsp;&nbsp;&nbsp;Tamna stakalca padoše pušeći se na tepih. Idas naglo povuče noge. Linseas samo brže zažmirka.
<BR>&nbsp;&nbsp;&nbsp;&nbsp;&nbsp;"Kakav je to odgovor na moje pitanje?"
<BR>&nbsp;&nbsp;&nbsp;&nbsp;&nbsp;"Smatraj to demonstracijam moje ljubavi prema snazi i lepoti. Vidiš?" Princ udari nogom krhotine vrućeg stakla preko tepiha.
<BR>&nbsp;&nbsp;&nbsp;&nbsp;&nbsp;"Bah! Previše nečistoća da bi moglo da konkuriše muranskom staklu. Došao sam ovde..."
<BR>&nbsp;&nbsp;&nbsp;&nbsp;&nbsp;"Da me ubiješ?"
<BR>&nbsp;&nbsp;&nbsp;&nbsp;&nbsp;"Da te urazumim."
<BR>&nbsp;&nbsp;&nbsp;&nbsp;&nbsp;"Šta donosiš osim razuma?"
<BR>&nbsp;&nbsp;&nbsp;&nbsp;&nbsp;"Svoju desnu ruku, jer znam da nemaš oružje. Verujem u moje sopstveno. Ovo oboje igramo na sreću, Lorče. Ešton Klark je postavio pravila."
<BR>&nbsp;&nbsp;&nbsp;&nbsp;&nbsp;"Prinče, šta pokušavaš da učiniš?"
<BR>&nbsp;&nbsp;&nbsp;&nbsp;&nbsp;"Da održim stvari onakvim kakve su."
<BR>&nbsp;&nbsp;&nbsp;&nbsp;&nbsp;"Zastoj znači smrt."
<BR>&nbsp;&nbsp;&nbsp;&nbsp;&nbsp;"Ali manje razornu od tvog ludačkog kretanja."
<BR>&nbsp;&nbsp;&nbsp;&nbsp;&nbsp;"Ja sam gusar, sećaš se?"
<BR>&nbsp;&nbsp;&nbsp;&nbsp;&nbsp;"Veama brzo napreduješ da pastaneš najveći kriminalac milenijuma."
<BR>&nbsp;&nbsp;&nbsp;&nbsp;&nbsp;"Nastojiš li da mi kažeš nešto što mi nije poznato?"
<BR>&nbsp;&nbsp;&nbsp;&nbsp;&nbsp;"Iskreno se nadam da ne nastojim. Radi svih nas ovde, radi svetova oko nas..." Princ se nasmeja. "Po svakom logičnom nastavku argumenata, Lorče, ja sam u pravu sve dokle ova borba teče. Je li ti to palo na pamet?"
<BR>&nbsp;&nbsp;&nbsp;&nbsp;&nbsp;Lork skupi oči.
<BR>&nbsp;&nbsp;&nbsp;&nbsp;&nbsp;"Znam da hoćeš ilirion", nastavi Princ. "Jedini razlog zbog čega ga želiš jeste da poremetiš ravnotežu sila; inače, on za tebe ne bi vredeo, Znaš li šta će se desiti?"
<BR>&nbsp;&nbsp;&nbsp;&nbsp;&nbsp;Lork napući usne. "Reći ću ti: to će uništiti ekonomiju Spoljnih naseobina. Pojaviće se čitav talas radnika koji će morati da se presele. Oni će navaliti. Imperija će doći na ivicu rata kao što je bila prilikom ugušenja Vege. Kada za kompaniju kao šta je Red-šift limited nastane zastaj u kulturi, to je ravno propasti. To će uništiti toliko posla za veliki broj ljudi na Zmaju, koliko će propast majih kompanija značiti za Vlašiće. Da li je to dobar početak tvog argumenta?"
<BR>&nbsp;&nbsp;&nbsp;&nbsp;&nbsp;"Lorče, ti si nepopravljiv!"
<BR>&nbsp;&nbsp;&nbsp;&nbsp;&nbsp;"Da li ti donosi olakšanje da sam ja o tome dobro razmislio?"
<BR>&nbsp;&nbsp;&nbsp;&nbsp;&nbsp;"Zaprepašćen sam."
<BR>&nbsp;&nbsp;&nbsp;&nbsp;&nbsp;"Evo još jednog argumenta koji možeš da upotrebiš, Prinče: ti se ne boriš samo za Zmaj, nego i za ekonomsku stabilnost Spoljnih naseobina, isto tako. Ako ja pobedim, trećina galaksije će poći napred, a dve trećine će nazadovati. Ako ti pobediš, dve trećine galaksije zadržaće svoj sadašnji standard, a jedna trećina će nazadovati."
<BR>&nbsp;&nbsp;&nbsp;&nbsp;&nbsp;Princ klimnu glavom. "Hajde, sada me uništi tvojom logikom."
<BR>&nbsp;&nbsp;&nbsp;&nbsp;&nbsp;"Ja moram preživeti."
<BR>&nbsp;&nbsp;&nbsp;&nbsp;&nbsp;Princ zastade. Namršti se. Namrštenost se prekide smehom zaprepašćenja. "Je li to sve što imaš da kažeš?"
<BR>&nbsp;&nbsp;&nbsp;&nbsp;&nbsp;"Što bih se ja mučio da ti kažem da se radnici mogu preseliti uprkos teškoćama? Kao i da neće doći ni do kakvog rata, zato što ima dovoljno svetova i hrane za sve... ako se bude pravilno raspodelila, Prinče? Da će povećanje količine iliriona stvoriti dovoljno novih projekata da apsorbuje svu radnu snagu?"
<BR>&nbsp;&nbsp;&nbsp;&nbsp;&nbsp;Crne Prinčeve veđe se podigoše. "Toliko iliriona?"
<BR>&nbsp;&nbsp;&nbsp;&nbsp;&nbsp;Lork klimnu glavom. "Toliko."
<BR>&nbsp;&nbsp;&nbsp;&nbsp;&nbsp;Pored velikog prozora, Rubi je pokupila ružno grumenje stakla. Ispitivala ga je, naizgled nesvesna razgovora. Ali, Princ ispruži ruku. Ona ih odmah stavi na njegov dlan. Pažljivo je pratila njihove reči.
<BR>&nbsp;&nbsp;&nbsp;&nbsp;&nbsp;"Pitam se", reče Princ, gledajući parčiće, "da li će to dejstvovati." Njegovi se prsti zatvoriše. "Da li insistiraš na ponovnom otvaranju ove naše zavade?"
<BR>&nbsp;&nbsp;&nbsp;&nbsp;&nbsp;"Ti si lud, Prinče. One snage koje su iznudile stara neprijateljstva kretale su se oko nas još kad smo bili deca. Zašto se ovde pretvarati da ti parametri obeležavaju naše terene?"
<BR>&nbsp;&nbsp;&nbsp;&nbsp;&nbsp;Prinčeva pesnica poče da drhti. Ruka se otvori. Plavi kristali bili su prošarani unutrašnjom plavom svetlošću. "Heptodinski kvarc. Da li ti je poznat? Blagi pritisak na nečisto staklo često stvara... kažem 'blagi'. To je, naravno, geološki relativan pojam."
<BR>&nbsp;&nbsp;&nbsp;&nbsp;&nbsp;"Ponovo pretiš. Odlazi... sada. Ili me moraš ubiti."
<BR>&nbsp;&nbsp;&nbsp;&nbsp;&nbsp;"Ti ne želiš da ja odem. Mi pokušavamo da ovde izmanevrišemo barbu pojedinca, kako bismo odlučili čiji će svetovi i gde pasti." Princ odmeri kristale. "Mogu da bacim neki od ovih sasvim precizno kroz tvoju lobanju." Preokrenu ruku; krhotine ponovo padoše na pod. "Ja nisam budala, Lorče. Ja sam žongler. Hoću da zadržim da se svi naši svetovi obrću iznad moje glave." Pokloni se i koraknu unazad. Ponovo njegova noga očeša životinju.
<BR>&nbsp;&nbsp;&nbsp;&nbsp;&nbsp;Sebastijanov ljubimac cimnu svoj lanac. Krila presekoše vazduh, trgnuše gospodarevu ruku napred-nazad...
<BR>&nbsp;&nbsp;&nbsp;&nbsp;&nbsp;"Dole! Dole sada spušti se...!"
<BR>&nbsp;&nbsp;&nbsp;&nbsp;&nbsp;...lanac se izvuče iz Sebastijanove ruke. Životinja se podiže uvis, zaleprša tamo-amo pod tavanicom. Onda se obruši na Rubi.
<BR>&nbsp;&nbsp;&nbsp;&nbsp;&nbsp;Ona zakovitla rukama oko glave. Princ odskoči, pognu se ispod krila. Ruka u rukavici polete.
<BR>&nbsp;&nbsp;&nbsp;&nbsp;&nbsp;Stvorenje ciknu, zaleprša. Princ ponovo lupi po crnom telu. Ono zadrhta u vazduhu, pade.
<BR>&nbsp;&nbsp;&nbsp;&nbsp;&nbsp;Tij vrisnu, dotrča do životinje, koja je iznemoglo lepršala na leđima, i povuče je. Sebastijan se podiže iz stolice, stegnutih pesnica. Zatim kleknu da pomogne pavređenom ljubumcu.
<BR>&nbsp;&nbsp;&nbsp;&nbsp;&nbsp;Princ preokrenu svoju crnu ruku. Vlažno crvenilo zamrljalo je tepih. "To je stvorenje koje te je napalo na Esclarosu, zar ne?"
<BR>&nbsp;&nbsp;&nbsp;&nbsp;&nbsp;Rubi ustade, i ćuteći zabaci svoju tamnu kosu sa ramena. Haljina joj je bila bela, ukrašena crnim na porubu, okovratniku i rukavima. Dodirnu satenski prsluk na koji su pale kapi krvi.
<BR>&nbsp;&nbsp;&nbsp;&nbsp;&nbsp;Princ je posmatrao cvilećeg stvora između Tij i Sebastijana. "To gotovo da poravnava rezultat, Rubi?" Protrlja ruku: krvavo crvenilo.
<BR>&nbsp;&nbsp;&nbsp;&nbsp;&nbsp;Namršti se na zamazane prste. "Lorče, postavio si mi pitanje: kada ću ostvariti svoje pretnje? U toku sledećih šezdeset sekundi. Ali, imamo sunce između nas o kome treba odlučiti. Ona govorkanja koja si pomenuo Rubi, doprla su do nas. Zaštitna gaza Velike bele kučke severa, tvoje tetke Sajane, u koju se umotala, veoma je efikasna. Pala je onog trenutka kada si napustio njenu kancelariju. Zavirili smo i kroz druge ključaonice; čuli smo vesti o suncu koje treba da postane nova. Ono, ili njemu slična sunca izgleda da su već neko vreme u središtu tvog interesovanja." Njegove plave oči podigoše se sa umrljane ruke. "Ilirion. Ja tu ne vidim međusobnu vezu. Nije važno. Aranovi ljudi na tome rade."
<BR>&nbsp;&nbsp;&nbsp;&nbsp;&nbsp;Napetost se pojavi kao bol u Lorkovim kukovima i krstima.
<BR>&nbsp;&nbsp;&nbsp;&nbsp;&nbsp;"Za nešto se pripremaš. Hajde. Učini to."
<BR>&nbsp;&nbsp;&nbsp;&nbsp;&nbsp;"Moram da vidim kako. Golom rukom, mislim... ne."
<BR>&nbsp;&nbsp;&nbsp;&nbsp;&nbsp;Prinčeve veđe poprimiše oblik lukova; podiže svoju tamnu pesnicu. "Ne. Poštujem tvoj pokušaj da se opravdaš preda mnom. Ali, kako se opravdavaš pred njima?" Krvavim prstima pokaza na posadu.
<BR>&nbsp;&nbsp;&nbsp;&nbsp;&nbsp;"Ešton Klark bi se složio sa tobom, Prinče. Kao i pravda. Ja nisam ovde zato što mi je situacija odgavarala. Samo se borim da je rešim. Razlog zbog koga moram da se tučem sa tobom jeste što mislim da te mogu pobediti. To je jedini. Ti si za zastoj. Ja sam za pokret. Stvari se kreću. Tamo nema etike." Lork pogleda blizance. "Linseose? Idase?"
<BR>&nbsp;&nbsp;&nbsp;&nbsp;&nbsp;Crno lice pogleda gore; belo - dole.
<BR>&nbsp;&nbsp;&nbsp;&nbsp;&nbsp;"Znate li šta rizikujete u ovoj utakmici?"
<BR>&nbsp;&nbsp;&nbsp;&nbsp;&nbsp;Jedan gledajući u njega, drugi u stranu, oni klimnuše potvrdno.
<BR>&nbsp;&nbsp;&nbsp;&nbsp;&nbsp;"Želite li da napustite posao na Roku?"
<BR>&nbsp;&nbsp;&nbsp;&nbsp;&nbsp;"Ne, kapetane, mi..."
<BR>&nbsp;&nbsp;&nbsp;&nbsp;&nbsp;"...hoću da kažem, čak i ako bi sve..."
<BR>&nbsp;&nbsp;&nbsp;&nbsp;&nbsp;"...sve promene, na Tumbanu..."
<BR>&nbsp;&nbsp;&nbsp;&nbsp;&nbsp;"...u Spoljnim naseobinama, možda..."
<BR>&nbsp;&nbsp;&nbsp;&nbsp;&nbsp;"...možda će Tobijas otići odande..."
<BR>&nbsp;&nbsp;&nbsp;&nbsp;&nbsp;"...i pridružiti nam se ovde."
<BR>&nbsp;&nbsp;&nbsp;&nbsp;&nbsp;Lork se nasmeja. "Mislim da bi vas Princ poveo... ako to želite."
<BR>&nbsp;&nbsp;&nbsp;&nbsp;&nbsp;"Namazane katranom i posute pepelom", reče Princ. "Svenule i oklevetane. Nadživeo si sopstvene legende. Proklet da si, Lorče."
<BR>&nbsp;&nbsp;&nbsp;&nbsp;&nbsp;Rubi iskorači. "Vi!" reče blizancima. Obojica je pogledaše. "Da li zaista znate šta će se desiti ako pomognete kapetanu Von Reju i on uspe?"
<BR>&nbsp;&nbsp;&nbsp;&nbsp;&nbsp;"Možda će pobediti..." Linseos konačno pogleda u stranu, dok su mu srebrne trepavice drhtale. Idas se približi da zaštiti brata, "...a možda i neće."
<BR>&nbsp;&nbsp;&nbsp;&nbsp;&nbsp;"Šta kažu o našoj kulturnoj solidarnosti?" reče Lork. "Nije to svet kakvim si ga ti zamišljao, Prinče."
<BR>&nbsp;&nbsp;&nbsp;&nbsp;&nbsp;Rubi se naglo okrenu. "Ima li dokaza da je tvoj?" Ne sačekavši odgovor, okrenu se prema Zlatu. "Po gledaj ga, Lorče."
<BR>&nbsp;&nbsp;&nbsp;&nbsp;&nbsp;"Gledam. Šta vidiš, Rubi?"
<BR>&nbsp;&nbsp;&nbsp;&nbsp;&nbsp;"Ti - ti i Princ - hoćete da kontrolišete unutrašnje vatre koje svetove pokreću. Tamo, vatra je izbila. Unakazila je ovaj svet, ovaj grad, na način na koji je Princ unakazio tebe."
<BR>&nbsp;&nbsp;&nbsp;&nbsp;&nbsp;"Da bi nosio takav ožiljak", Princ (Lork oseti kako mu se vilica kruti; mišići su se gomilali na slepoočnicama i čelu) reče lagano, "moraš biti veći nego ja."
<BR>&nbsp;&nbsp;&nbsp;&nbsp;&nbsp;"Da bih ga nosio moram da te mrzim."
<BR>&nbsp;&nbsp;&nbsp;&nbsp;&nbsp;Princ se nasmeši.
<BR>&nbsp;&nbsp;&nbsp;&nbsp;&nbsp;Miš, Lork vide krajem oka, stajao je leđima naslonjen na dovratak, držeći obe ruke iza sebe. Labave usne bile su pale sa belih zuba; belo je okružilo obe zenice.
<BR>&nbsp;&nbsp;&nbsp;&nbsp;&nbsp;"Mržnja je navika. Dugo smo se mrzeli, Lorče. Mislim da ću to sada privesti kraju." Prinčeve ruke se opustiše. "Sećaš li se kako je to počelo?"
<BR>&nbsp;&nbsp;&nbsp;&nbsp;&nbsp;"Na Sao Oriniju? Sećam se da ste tada bili isto tako razmaženi i zli kao što ste sada..."
<BR>&nbsp;&nbsp;&nbsp;&nbsp;&nbsp;"Mi?" Prinčeve obrve se ponovo pretvoriše u lukove. "Mi zli? Ali, ti si bio razmetljivo surov. To ti nisam nikada oprostio."
<BR>&nbsp;&nbsp;&nbsp;&nbsp;&nbsp;"Što sam se narugao tvojoj ruci..."
<BR>&nbsp;&nbsp;&nbsp;&nbsp;&nbsp;"Jesi li? Čudno, ne sećam se. Uvrede takve vrste obično retko zaboravljam. Ali; ne. Govorim o onoj varvarskoj izložbi u koju si nas doveo u toj džungli. Životinje; a nismo mogli videti ni one u jami. Svi oni, viseći preko ivice, znojeći se, vičući; pijani i - bestijalni. I Aran je bio jedan od njih. Sećam ga se još uvek: blistavo čelo, rasuta kosa, lice iskrivljeno u medveđu dreku, pesnica koja se trese." Princ sklopi svoje plišane prste. "Da, njegova pesnica. To je bilo prvi put da sam svog oca video takvog. To me je prestrašilo. Od tada smo više puta videli da tako izgleda, zar ne, Rubi?" Baci pogled na svoju sestru. "Bila je integracija sa firmom De Targo kad je izašao iz konferencijske sale to veče... Ni Anti-Flamina skandal pre sedam godina... Aron je šarmantan, kulturan i krajnje zao čovek. Ti si bio prva osoba koja mi je prikazala tu svirepost. To ti nikada neću oprostiti, Lorče. Ovaj tvoj plan, šta god da je, sa tim smešnim suncem: moram to da zaustavim. Moram da zaustavim ludilo Von Rejovih." Princ koraknu napred. "Ako Federacija Vlašići propadne kada ti propadneš, to je onda samo da bi Zmaj živeo..."
<BR>&nbsp;&nbsp;&nbsp;&nbsp;&nbsp;Sebastijan jurnu na njega.
<BR>&nbsp;&nbsp;&nbsp;&nbsp;&nbsp;To je nastupilo tako iznenada da su se svi zaprepastili.
<BR>&nbsp;&nbsp;&nbsp;&nbsp;&nbsp;Princ pade na jedno kaleno. Ruka mu pade na kvarcne krhotine: presijavale su se plavom vatrom. Kada ga Sebastijan udari, Princ hitnu jedan od komadića kroz vazduh: fiju. Komadić ulete u maljavu ruku kiborškog spojnika. Sebastijan zaurla, posrnu unatrag. Prinčeva ruka ponovo prelete preko svetlih, slomljenih kristala.
<BR>&nbsp;&nbsp;&nbsp;&nbsp;&nbsp;...fiju, fiju, fiju i fiju.
<BR>&nbsp;&nbsp;&nbsp;&nbsp;&nbsp;Krv procuri iz dve tačke na Sebastijanovom stomaku i iz jedne na bedru. Linseas se baci sa ivice bazena: "Hej, ne možete..."
<BR>&nbsp;&nbsp;&nbsp;&nbsp;&nbsp;"...da, može!" Idas zgrabi brata. Sebastijan pade.
<BR>&nbsp;&nbsp;&nbsp;&nbsp;&nbsp;Fiju...
<BR>&nbsp;&nbsp;&nbsp;&nbsp;&nbsp;Tij vrisnu, padajući na bok, posegnuvši ka licu koje je krvarilo, ljuljajući se nad Sebastijanom.
<BR>&nbsp;&nbsp;&nbsp;&nbsp;&nbsp;...fiju, fiju.
<BR>&nbsp;&nbsp;&nbsp;&nbsp;&nbsp;Ropćući, izvijao je leđa u luk. Rane na njegovom kuku i obrazu i dve na grudima treperile su.
<BR>&nbsp;&nbsp;&nbsp;&nbsp;&nbsp;Princ ustade. "Sada ću ubiti tebe." Zakorači preko Sebastijanovih nogu i pete spojnika zaparaše tepih. "Da li je to odgovor na tvoje pitanje?"
<BR>&nbsp;&nbsp;&nbsp;&nbsp;&nbsp;To se popelo odnekud iz dubine Lorkovog bića, usidreno u prašlosti. 'Blaženstvo' je učinilo njegovu svest o obliku i konturi, toga preciznom i jasnom. Nešto u njemu je zatreptalo. Iz vrha njegove karlice, probilo se u stomak; preskočilo kroz grudi, i; krivudajući divlje, izbilo iz lica; Lork se prodera. U oštroj perifernoj svesnosti pod uticajem droge, on ugleda Mišev sirinks ostavljen na bini. Dograbi ga...
<BR>&nbsp;&nbsp;&nbsp;&nbsp;&nbsp;"Ne, kapetane!"
<BR>&nbsp;&nbsp;&nbsp;&nbsp;&nbsp;...kada Princ nasrnu. Lork se pognu sa instrumentom na grudima. Okrenu dugme za jačinu.
<BR>&nbsp;&nbsp;&nbsp;&nbsp;&nbsp;Ivica Prinčeve ruke razbi dovratak (gde je trenutak pre toga stajao naslonjen Miš). Otcepljeni komadi ostaviše pukotinu dugu više od metra. "Kapetane, to je moj...!"
<BR>&nbsp;&nbsp;&nbsp;&nbsp;&nbsp;Miš skoči, ali ga Lork udari rukom pljoštimice. Miš posrnu unazad i pade u peščani bazen.
<BR>&nbsp;&nbsp;&nbsp;&nbsp;&nbsp;Lork izbeže postrance i okrenu se licem prema vratima, kada Princ, još se osmehujući, zakorači u stranu.
<BR>&nbsp;&nbsp;&nbsp;&nbsp;&nbsp;Tada Lork udari dršku za podešavanje.
<BR>&nbsp;&nbsp;&nbsp;&nbsp;&nbsp;Blesak.
<BR>&nbsp;&nbsp;&nbsp;&nbsp;&nbsp;Bio je to odraz sa Prinčevog prsluka, talas je bio uzan. Princ naglo podiže ruku do očiju. Onda zatrese glavom, žmirkajući.
<BR>&nbsp;&nbsp;&nbsp;&nbsp;&nbsp;Lork ponovo udari po sirinksu.
<BR>&nbsp;&nbsp;&nbsp;&nbsp;&nbsp;Princ se ščepa za oči, koraknu unazad i vrisnu.
<BR>&nbsp;&nbsp;&nbsp;&nbsp;&nbsp;Lorkovi prsti cimnuše strune zvučne projekcije. Mada je snop bio usmeren, eho zaurla prostorijom, zaglušujući vrisak. Lorkova glava zatreperi pod zvukom. Ali, on ponovo lupi po zvučnoj tabli. Pa opet. Sa svaklm zamahom Lorkove ruke po instrumentu, Princ je teturao unatrag. Sapleo se o Sebastijanova stopala, ali nije pao, Pa opet. Lorka zabole glava. Taj deo njegovog uma još po strani od jarosne misli: unutrašnje uvo mora da mu je probijeno... Zatim se bes pope naviše u njegovom mozgu. U njemu nije više postojao nijedan deo izvan toga.
<BR>&nbsp;&nbsp;&nbsp;&nbsp;&nbsp;Pa opet.
<BR>&nbsp;&nbsp;&nbsp;&nbsp;&nbsp;Prinčeve ruke kovtlale su oko njegove glave. Njegova ruka bez rukavice udari jednu od lebdećih polica: Statueta pade.
<BR>&nbsp;&nbsp;&nbsp;&nbsp;&nbsp;Razjaren, Lork slomi olfaktornu ploču.
<BR>&nbsp;&nbsp;&nbsp;&nbsp;&nbsp;Jedak smrad sagore njegove sopstvene nozdrve, žežući gornji deo njegove nosne šupljine, tako da mu oči zasuziše.
<BR>&nbsp;&nbsp;&nbsp;&nbsp;&nbsp;Princ vrisnu, posrnu; njegova pesnica u rukavici udari ploču stakla. Ona prsnu od poda da tavanice.
<BR>&nbsp;&nbsp;&nbsp;&nbsp;&nbsp;Sa zamagljenim i gorućim očima. Lork mu se prikradao.
<BR>&nbsp;&nbsp;&nbsp;&nbsp;&nbsp;Sada Princ udari - obema pesnicama o staklo; ono se rasprsnu. Krhotine zazvečaše po podu i steni.
<BR>&nbsp;&nbsp;&nbsp;&nbsp;&nbsp;"Ne!" kriknu Rubi. Ruke su joj bile preko lica.
<BR>&nbsp;&nbsp;&nbsp;&nbsp;&nbsp;Princ zatetura napolje. Vrelina zapljusnu Lorkovo lice. Ali, on ga je pratio.
<BR>&nbsp;&nbsp;&nbsp;&nbsp;&nbsp;Princ je teturao i spoticao se prema sjaju Zlata. Lork je koračao kao rak niz nazupčanu padinu.
<BR>&nbsp;&nbsp;&nbsp;&nbsp;&nbsp;I ponovo udari.
<BR>&nbsp;&nbsp;&nbsp;&nbsp;&nbsp;Svetlost ošinu Princa. Mora da je ponovo ovladao delom svog čula vida, jer ponovo rukama zagreba po očima. Pade na kolena.
<BR>&nbsp;&nbsp;&nbsp;&nbsp;&nbsp;Lork posrnu. Ramenom strugnu o vrelu stenu. Već je bio sav klizav od znoja. Curio mu je niz čelo, slivao se u veđe, lio niz ožiljak. Prešao je šest koraka. Sa svakim, izbacivao je svetlost-sjajniju od Zlata, zvuk glasniji od urlika lave, smrad oštriji od sumpornih isparenja koja su mu cepala grlo. Njgov bes bio je stvaran i crvenji i stvarniji od Zlata. "Gnjido... đavole... đubre!"
<BR>&nbsp;&nbsp;&nbsp;&nbsp;&nbsp;Princ pade upravo kad ga je Lork stigao. Njegova gola ruka grabila je po žežećoj steni. Podiže glavu. Ruke i lice bili su mu isečeni palim staklom. Usta su mu se otvarala i zatvarala kao kod ribe. Njegove slepe oči su žmirkale. Lork zamahnu nogom i smrska lice koje je krkljalo.
<BR>&nbsp;&nbsp;&nbsp;&nbsp;&nbsp;Bilo je završeno.
<BR>&nbsp;&nbsp;&nbsp;&nbsp;&nbsp;On udahnu vrući gas. Oči su mu buktale usled toplote. Okrenu se, spustivši ruke niz bokove. Tlo se odjednom nagnu. Crna kora se otvori i toplota ga odbaci natrag. Posrtao je naviše, između izdubljenih litica. Svetla Tafita drhtala su iza velova koji su se tresli. On zatrese glavom. Misli su mu se kovitlale po gorećem koštanom kavezu. Zakašlja se; zvuk je dalazio iz dubine. On ispusti sirinks...
<BR>&nbsp;&nbsp;&nbsp;&nbsp;&nbsp;...ona iskrsnu između nazupčanih ivica.
<BR>&nbsp;&nbsp;&nbsp;&nbsp;&nbsp;Svežina mu dodirnu lice, prodirući u pluća. Lork se uspravi. Ona je buljila u njega. Usne su joj drhtale bez reči. Lork koraknu prema njoj.
<BR>&nbsp;&nbsp;&nbsp;&nbsp;&nbsp;Ona podiže ruku (pomislio je da će ga udariti, ali nije mario) i dodirnu mu zgrčeni vrat.
<BR>&nbsp;&nbsp;&nbsp;&nbsp;&nbsp;Grlo joj je drhtalo.
<BR>&nbsp;&nbsp;&nbsp;&nbsp;&nbsp;Lork pogleda njeno lice, njenu kosu, uvijenu oko srebrnog češlja. U svetlucanju Zlata, njena koža imala je boju samotne orahove ljuske; oči namazane antimonskim prahom, bile su širom otvorene iznad istaknutih jagodica. Ali, njena veličanstvenost bila je u blagoj kosini njene brade, u izrazu njenih bakarnih usta uhvaćenih između prestravljenog osmeha i rezignacije zbog nečeg neizrecivo tužnog, u krivulji njenih prstiju stisnutih uz njeno grlo.
<BR>&nbsp;&nbsp;&nbsp;&nbsp;&nbsp;Njeno lice pođe prema njegovom. Tople usne dodirnuše njegove, postajući vlažne. Na poleđini njegovog vrata, toplina njenih prstiju, hladnoća njenog prstena. Njena ruka kliznu.
<BR>&nbsp;&nbsp;&nbsp;&nbsp;&nbsp;Onda, iza njih, Princ vrisnu.
<BR>&nbsp;&nbsp;&nbsp;&nbsp;&nbsp;Rubi odskoči, režeći. Noktima zapara njegovo rame. Pobeže pored njega niz stenu.
<BR>&nbsp;&nbsp;&nbsp;&nbsp;&nbsp;Lork je čak nije ni pogledao. Iscrpljenost ga je držala u toku. Nagazi na krhotine stakla. Pogleda svoju posadu. "Hajdemo, prokleto da je! Hajdemo odavde!"
<BR>&nbsp;&nbsp;&nbsp;&nbsp;&nbsp;Ispod čvornatog užeta mesa, mišići su se kretali kao lanci. Crvena kosa trzala se, gore-dole preko njegovog bleštavog stomaka sa svakim udisajem.
<BR>&nbsp;&nbsp;&nbsp;&nbsp;&nbsp;"Hajdemo sad!"
<BR>&nbsp;&nbsp;&nbsp;&nbsp;&nbsp;"Kapetane, šta je bilo sa mojim...?"
<BR>&nbsp;&nbsp;&nbsp;&nbsp;&nbsp;Ali, Lork pođe prema vratima.
<BR>&nbsp;&nbsp;&nbsp;&nbsp;&nbsp;Miš divlje pogleda sa kapetana na plamteće Zlato. Potrčao je preko prostorije i pognut projurio kroz slomljeno staklo.
<BR>&nbsp;&nbsp;&nbsp;&nbsp;&nbsp;U bašti, Lork je hteo da zatvori kapiju kad Miš prođe između blizanaca, držeći sirinks pod jednom rukom, torbu pod drugom.
<BR>&nbsp;&nbsp;&nbsp;&nbsp;&nbsp;"Natrag na Rok", reče Lork. "Idemo sa ovog sveta!"
<BR>&nbsp;&nbsp;&nbsp;&nbsp;&nbsp;Tij je nosila povređenu životinju na jednom ramenu, a Sebastijana podupirala drugim ramenom. Ketin pokuša da joj pomogne, ali je Sebastijan bio prenizak da bi Ketin stvarno mogao da pomogne slabom kiborškom spojniku. Na kraju, Ketin zadenu ruke za kaiš.
<BR>&nbsp;&nbsp;&nbsp;&nbsp;&nbsp;Magla se uvijala pod uličnim svetlima dok su oni žurili preko kaldrme kroz Grad užasne noći.
<BR>
<BR>&nbsp;&nbsp;&nbsp;&nbsp;&nbsp;"Paž pehara."
<BR>&nbsp;&nbsp;&nbsp;&nbsp;&nbsp;"Kraljica pehara."
<BR>&nbsp;&nbsp;&nbsp;&nbsp;&nbsp;"Kočije. Moja karta je. Devetka palica."
<BR>&nbsp;&nbsp;&nbsp;&nbsp;&nbsp;"Vitez palica."
<BR>&nbsp;&nbsp;&nbsp;&nbsp;&nbsp;"As palica. Karta ruci glupaka ide."
<BR>&nbsp;&nbsp;&nbsp;&nbsp;&nbsp;Uletanje je bilo meko. Sada su Lork i Idas pogonili brodom; ostatak posade sedeo je po zajedničkoj prastoriji.
<BR>&nbsp;&nbsp;&nbsp;&nbsp;&nbsp;Sa rampe, Ketin je posmatrao kako Tij i Sebastijan igraju igru karata za dvoje. "Parsifal - žalosna budala - odrekavši se Manje tajne, mora da probije put kroz ostalu dvadeset jednu kartu Velike. Prikazan je na ivici hridine. Jedna bela mačka cepa stražnjicu njegovih pantalona. Teško je odrediti da li će on pasti ili odleteti. Ali kasnije u nizovima, imamo indikaciju u karti zvanoj Pustinjak: jedan starac sa motkom i svetiljkom na istoj hridini tužno gleda niz stene..."
<BR>&nbsp;&nbsp;&nbsp;&nbsp;&nbsp;"Šta to kog đavola pričate?" upita Miš. Prstom je prevlačio preko ogrebotine na poliranom ružinom drvetu. "Nemojte mi reći. Ove proklete tarot karte..."
<BR>&nbsp;&nbsp;&nbsp;&nbsp;&nbsp;"Govorim o avanturama, Miše. Počinjem da mislim da bi moj roman mogao da bude neka vrsta avanturističkog romana." Ponovo je podigao svoj magnetofon: "Razmotri arhetip grala. <EM>Gral - po srednjovekovnoj legendi, putir u koji je Josif Arimatejski tobože uhvatio Hristovu krv koja mu je tekla iz rana dok su ga vodili na Golgotu; prim. prev.</EM> Neobično je uznemirujuće da nijedan pisac koji je jurišao na legendu o gralu u njegovoj celovitosti, nije doživeo da završi svoj rad. Malari, Tenison i Vagner, odgovorni za najpopularniju verziju, paremetili su osnovni materijal u toliko velikoj meri da je mitska građa njihovih verzija ili neprepoznatljiva ili neupotrebljiva - možda razlog da su oni izbegli nesreću. Ali sva istinita kazivanja o gralu - Grof od grala od Kretjena de Troaa u dvanaestom veku, ciklus o gralu Roberta de Borona u trinaestom veku, Parsifal od Volframa fon Ešenbaha ili Vilinska kraljica od Spensera u šesnaestom veku - bila su nezavršena u vreme kada su njihovi autori umrli. Mislim da je jedan Amerikanac, Ričard Hovi, krajem devetnaestog veka započeo ciklus od jedanaest pozorišnih kamada o gralu i umro pre nego šta je peti bio završen. Slično tome, Džordž Mekdonald, prijatelj Luisa Kerola, ostavio je nezavršeno delo Poreklo legende o svetom gralu. Isti slučaj je i sa ciklusom pesama Čarlsa Viljema Taliessin through Logres. A jedan vek kasnije..."
<BR>&nbsp;&nbsp;&nbsp;&nbsp;&nbsp;"Hoćeš li da umukneš! Kunem ti se, Ketine, da sam ja premozgavao sve to šta si, ti, pošašaveo bih!"
<BR>&nbsp;&nbsp;&nbsp;&nbsp;&nbsp;Ketin uzdahnu i isključi magnetafon. "Ah, Miše, ja bih pošašaveo da sam pisao tako malo kao ti."
<BR>&nbsp;&nbsp;&nbsp;&nbsp;&nbsp;Miš je vratio instrument u torbu, prekrstio ruke preko nje i naslonio bradu na nadlanicu ruke.
<BR>&nbsp;&nbsp;&nbsp;&nbsp;&nbsp;"Oh, hajde, Miše. Vidiš da sam prestao da brbljam. Nemoj da budeš utučen. Što si tako kivan?"
<BR>&nbsp;&nbsp;&nbsp;&nbsp;&nbsp;"Moj sirinks..."
<BR>&nbsp;&nbsp;&nbsp;&nbsp;&nbsp;"Pa dobro; ogreban je. Ali, to si rekao već desetak puta i kazao si da to neće loše uticati na njegovo sviranje."
<BR>&nbsp;&nbsp;&nbsp;&nbsp;&nbsp;"Nije posredi instrument." Miš nabra čelo. "Ono šta je kapetan uradio sa..." Zatrese glavom, sećajući se.
<BR>&nbsp;&nbsp;&nbsp;&nbsp;&nbsp;"Oh."
<BR>&nbsp;&nbsp;&nbsp;&nbsp;&nbsp;"Nije čak ni o tome reč." Miš ustade.
<BR>&nbsp;&nbsp;&nbsp;&nbsp;&nbsp;"Pa, o čemu onda?"
<BR>&nbsp;&nbsp;&nbsp;&nbsp;&nbsp;Miš ponovo zatrese glavom. "Kada sam istrčao kroz slomljeno staklo da ga nađem..."
<BR>&nbsp;&nbsp;&nbsp;&nbsp;&nbsp;Ketin klimnu glavom.
<BR>&nbsp;&nbsp;&nbsp;&nbsp;&nbsp;"Toplota je tamo bila neverovatna. Posle tri koraka, mislio sam da neću uspeti. Zatim sam ugledao gde ga je kapetan ispustio, na polovini padine. Tako, stisnuo sam oči i nastavio da koračam. Mislio sam da će mi tabani sagoreti, pa mora da sam do polovine padine stigao poskakujući. Bila kako bilo, kada sam do njega stigao, podigao sam ga, i... ugledao sam ih."
<BR>&nbsp;&nbsp;&nbsp;&nbsp;&nbsp;"Princa i Rubi?"
<BR>&nbsp;&nbsp;&nbsp;&nbsp;&nbsp;"Pokušavala je da ga uzvuče uz stenu. Zastala je kada me je ugledala. A ja sam bio uplašen." Pogledao je svoje ruke. Prsti su mu bili stegnuti; nokti isečeni, a dlanovi tamni. "Okrenuo sam sirinks na nju: svetlost, zvuk i miris - sve odjednom, najjačom snagom. Kapetan ne zna da rukuje sirinksom onako kako bi želeo. Oslepela je, Ketine. Po svoj prilici, probio sam joj obe bubne opne. Laser je bio podešen na tako tanak zrak da joj se kosa zapalila, a zatim haljina..."
<BR>&nbsp;&nbsp;&nbsp;&nbsp;&nbsp;"Oh, Miše..."
<BR>&nbsp;&nbsp;&nbsp;&nbsp;&nbsp;"Bio sam uplašen, Ketine! Posle svega što se dogodilo sa kapetanom i njima. Ali, Ketine..." Šapat se zapleo u svim vrstama besmislica u Miševom grlu. "Nije dobro biti toliko uplašen..."
<BR>&nbsp;&nbsp;&nbsp;&nbsp;&nbsp;"Kraljica mačeva."
<BR>&nbsp;&nbsp;&nbsp;&nbsp;&nbsp;"Kralj mačeva."
<BR>&nbsp;&nbsp;&nbsp;&nbsp;&nbsp;"Ljubavnici. Moja karta je. As mačeva..."
<BR>&nbsp;&nbsp;&nbsp;&nbsp;&nbsp;"Tij, dođi i smeni Idasa nakratko", kroz zvučnik se začu glas Von Reja.
<BR>&nbsp;&nbsp;&nbsp;&nbsp;&nbsp;"Da, gospodine. Trojka mača od glupaka dolazi. Carica od mene. Moja karta je." Zatvorila je špil karata i napustila sto, idući u pravcu projekcione kabine.
<BR>&nbsp;&nbsp;&nbsp;&nbsp;&nbsp;Sebastijan se protegnu. "Hej, Mišu?"
</P></TD></TR></TABLE>
<P class="next">
<A HREF=p8.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
