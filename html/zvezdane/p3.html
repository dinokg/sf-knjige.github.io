<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%><tr><td>
<H3>POVRŠINSKI NAPON
<P>&nbsp;&nbsp;&nbsp;&nbsp;&nbsp;Prolog
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Dr Šatvje je dugo gledao kroz mikroskop, puštajući La Venturu da iz dokolice posmatra mrtvi krajolik Hidrota. Vodolik, razmišljao je on, bila bi bolja reč. Iz prostora, na ovoj novoj planeti zapažen je samo jedan mali trouglasti kontinent, smešten usred beskrajnog okeana: a i taj kontinent je bio, uglavnom, močvara.
<BR>&nbsp;&nbsp;&nbsp;&nbsp;&nbsp;Olupina broda za oplođavanje ležala je, prelomljena, popreko na jedinoj pravoj hridini koja se mogla naći na Hidrotu, a koja se veličanstveno uzdizala sedam metara iznad mora. Sa ove uzvišice, La Ventura je mogao da vidi šezdeset kilometara daleko do horizonta preko muljevite ravnice. Crvena svetlost zvezde Tau Ceti, koja je odbleskivala na hiljadama malih jezera, bara i lokvi, pretvarala je vodenu ravnicu u mozaik od oniksa i rubina.
<BR>&nbsp;&nbsp;&nbsp;&nbsp;&nbsp;"Da sam pobožan", reče iznenada pilot, "ja bih ovo nazvao očiglednim primerom božanske osvete."
<BR>&nbsp;&nbsp;&nbsp;&nbsp;&nbsp;Šatvje izusti samo: "Hm?"
<BR>&nbsp;&nbsp;&nbsp;&nbsp;&nbsp;"Čini mi se kao da smo kažnjeni zbog - hibrisa, zar ne? Zbog gordosti."
<BR>&nbsp;&nbsp;&nbsp;&nbsp;&nbsp;"Zbog hibrisa, doista?" reče Šatvje, dižući, najzad, pogled. "Meni se baš ne čini da sam se u ovom trenutku naduo od gordosti? A ti?"
<BR>&nbsp;&nbsp;&nbsp;&nbsp;&nbsp;"Nisam baš ponosan na svoje pilotiranje", priznao je La Ventura. "Ali ja nisam baš na to ciljao. Prvenstveno sam podrazumevao ono zbog čega smo ovamo došli. Treba biti mnogo razmetljiv da bi se poverovalo da se ljudi mogu rađati, ili bar stvorenja vrlo slična ljudima, po celoj galaksiji. Još više razmetljivosti je potrebno da se taj posao obavi - da se pribavi sva potrebna oprema i da se putuje od planete do planete i da se zapravo stvaraju ljudi, da se prilagođavaju svakom mestu kuda se dospe."
<BR>&nbsp;&nbsp;&nbsp;&nbsp;&nbsp;"Verovatno je tako", reče Šatvje. "Ali mi smo samo jedan od nekoliko stotina brodova za oplođavanje u ovom sektoru galaksije. Stoga sumnjam da su bogovi izabrali baš nas kao neke naročite grešnike." Nasmešio se. "A da i jesu, verovatno bi nam ostavili ultrafon da možemo da obaveštavamo Kolonizaciono veće o našem ispaštanju. Osim toga, Pol, mi ne nastojimo da sazdamo ljude. Mi ih samo prilagođavamo za život na planetama sličnim Zemlji, i ništa više. Mi imamo dovoljno razuma, ili, ako hoćeš, skrušenosti da znamo da ljude ne možemo prilagoditi za život na planeti kao što je Jupiter, ili na nekom suncu kao što je Tau Ceti."
<BR>&nbsp;&nbsp;&nbsp;&nbsp;&nbsp;"Bilo kako bilo, sad smo tu", reče La Ventura mračno. "I nećemo otići. Fil mi kaže da više nemamo ni zalihu ćelija zametaka, tako da ovo mesto ne možemo naseliti oplođavanjem na uobičajen način. Šta će pantropi učiniti s našim leševima - hoće li u njih ugraditi peraja?"
<BR>&nbsp;&nbsp;&nbsp;&nbsp;&nbsp;"Ne", reče mirno Šatvje. "Ti i ja, svi ćemo mi umreti, Pol. Pantropska tehnika se ne bavi telom. Ono ti je bilo određeno za čitav život u trenutku kad si bio začet. Pokušaj da ti se telo preudesi, samo bi te osakatio. Pantropi su u stanju da deluju samo na gene, nosioce nasleđa. Mi vam ne možemo dati ugrađena peraja, isto tako kao što vam ne možemo dati novi mozak. Verujem da ćemo moći da naselimo ljudima ovu planetu, samo mi nećemo doživeti da vidimo rezultat svoga rada."
<BR>&nbsp;&nbsp;&nbsp;&nbsp;&nbsp;Dok je pilot razmišljao o tome, u želucu mu se napravila ledena lopta. "Šta misliš, koliko ćemo izdržati?" reče on najzad.
<BR>&nbsp;&nbsp;&nbsp;&nbsp;&nbsp;"Ko zna. Možda mesec dana."
<BR>&nbsp;&nbsp;&nbsp;&nbsp;&nbsp;Pregrada koja je vodila u oštećeni deo broda bila je odmaknuta, tako da je slani, vlažni vazduh, bogat ugljen-dioksidom, slobodno prolazio. Filip Štrasfogl zaista uđe, ostavljajući za sobom blatnjav trag. Kao i La Ventura, i on sada nije imao šta da radi, i izgledalo je da ga to muči. On nije bio rođen za introspektivno razmišljanje, a sada, kad mu je ultrafon bio sasvim razmrskan i neosetljiv prema njegovim rukama, bio je prinuđen da se povuče u sebe, gde nije nalazio mnogo zabave. I jedino zadaci koje mu je postavljao Šatvje sprečavali su da se Filip pretvori u mrzovoljnu masu.
<BR>&nbsp;&nbsp;&nbsp;&nbsp;&nbsp;On otkopča i skide sa struka platneni pojas u koji su bile zadenute plastične posude kao patrone. "Još nekoliko uzoraka, doktore", reče. "Svi jedan kao i drugi - voda, vrlo mokra. Imam i nešto peska u jednoj cipeli. Jeste li šta ustanovili?"
<BR>&nbsp;&nbsp;&nbsp;&nbsp;&nbsp;"Mnogo šta, Fil. Hvala. Jesu li ostali u blizini?" Štrasfogl izviri napolje i viknu. Čuli su se i drugi glasovi s muljevitih ravnica. Nekoliko minuta kasnije, ostatak preživelih nabio se u prostorije pantropske sekcije: Saltonštal, stariji asistent Šatvjea, večno nemiran, večno mlad tehničar, koji je bio spreman da sve oproba, pa i smrt; Junis Vagner, iza čijeg se blagog lica krio mozak jedinog preživelog ekologa; Elefterios Venezuelos, večno ćutljivi delegat Kolonizacionog veća, i Džoun Hit, članica posade, koja sada, kao ni La Ventura ni Fil, nije mogla da obavlja svoje dužnosti, ali čija je lepa glava i visoko, prividno nemarno telo blistalo u pilotovim očima jasnije nego Tau Ceti - a, od trenutka nesreće, jasnije i od Sunca domovine.
<BR>&nbsp;&nbsp;&nbsp;&nbsp;&nbsp;Pet muškaraca i dve žene - time je trebalo da naseli planetu gde je 'životni prostor' bio voda.
<BR>&nbsp;&nbsp;&nbsp;&nbsp;&nbsp;Mirno su ušli i smestili se na podu, po ivicama stolova, u ćoškovima. Džoun Hit je prišla La Venturi. Nisu se pogledali, ali njemu je bilo dovoljno što je osećao toplinu njenog ramena kraj svoga. Sve je sad izgledalo nekako lakše.
<BR>&nbsp;&nbsp;&nbsp;&nbsp;&nbsp;"Kakva je konačna odluka, dr Šatvjs?" reče Venezuelos.
<BR>&nbsp;&nbsp;&nbsp;&nbsp;&nbsp;"Ovo mesto nije mrtvo", reče Šatvje. "Ima života u moru i u slatkoj vodi. Što se tiče životinja, izgleda da se evolucija zaustavila kod rakova. Najrazvijeniji oblik koji sam pronašao bio je račić iz jednog potoka, a i on nije, kako izgleda, baš mnogo rasprostranjen. U barama i lokvama ima dosta višećelijskih bića, sitnih metazoama nižega reda, od kojih neka grade kućice kao što to čine floskularide na Zemlji. Uz to postoji veliki broj raznovrsnih praživotinja, od kojih su većina trepetljikaši vrlo slični paramecijumu. Ima i nešto bičaša, pa čak i jedna fosforescentna vrsta, koju bih očekivao da otkrijem samo u slanoj vodi. Što se tiče biljaka, one počinju od jednostavnih plavo-zelenih algi pa do savršenijih, koje proizvode neku vrstu korenja - iako nijedna od njih, naravno, ne može da živi izvan vode."
<BR>&nbsp;&nbsp;&nbsp;&nbsp;&nbsp;"U moru je, otprilike, isto", reče Junis. "Otkrila sam i neka veća jednostavna višećelijska bića - meduzu i tome slično - i neke rakove, velike gotovo kao jastog. Pored toga, postoji i uobičajena planktonska populacija."
<BR>&nbsp;&nbsp;&nbsp;&nbsp;&nbsp;"Ukratko", reče Šatvje, "preživećemo ako se budemo borili."
<BR>&nbsp;&nbsp;&nbsp;&nbsp;&nbsp;"Samo trenutak", reče La Ventura. "Maločas ste mi rekli da nećemo preživeti. A govorili ste o sedmoro nas, a ne o ljudskom rodu, jer nemamo više zaliha ćelija zametaka."
<BR>&nbsp;&nbsp;&nbsp;&nbsp;&nbsp;"Nemamo zaliha, ali ih možemo sami pribaviti. O tome ću malo kasnije govoriti." Šatvje se okrete Saltonstalu. "Martine, šta misliš o tome da se vratimo u more? Nekada, davno, izišli smo iz njega, možda bismo na Hidrotu to isto mogli da učinimo."
<BR>&nbsp;&nbsp;&nbsp;&nbsp;&nbsp;"Nema smisla", brzo reče Šaltontal. "Meni se ta zamisao, istina, dopada, ali ne verujem da je ta planeta ikada čula za - pesme Svenberna, ili za Homera. Gledajući na to samo kao na problem koloniziranja, i kao da se to nas lično ništa ne tiče, ja ne bih za to slavno more dao ni prebijene pare. Pritisak evolucije je u njemu suviše jak, borba za opstanak sa ostalim vrstama i suviše ogorčena, tako da je oplođavanje mora poslednje u šta bismo se smeli upustiti, a ne prvo. Kolonisti se ne bi još dobro ni snašli, a već bi bili progutani."
<BR>&nbsp;&nbsp;&nbsp;&nbsp;&nbsp;"Zašto?" upita La Ventura. I opet mu želudac zgrči neprijatan smrtni strah.
<BR>&nbsp;&nbsp;&nbsp;&nbsp;&nbsp;"Junis, da li među vašim morskim nalazima ima opasnih životinja kao što su vodeni polipi?"
<BR>&nbsp;&nbsp;&nbsp;&nbsp;&nbsp;Ekolog Junis potvrdno klimnu glavom.
<BR>&nbsp;&nbsp;&nbsp;&nbsp;&nbsp;"Eto ti odgovora, Pol", rekao je Saltonstal. "More otpada. Potrebna nam je slatka voda gde borba za opstanak nije tako žestoka i gde ima više skrovitih mesta."
<BR>&nbsp;&nbsp;&nbsp;&nbsp;&nbsp;"Zar se ne možemo boriti s jednom meduzom?" usudi se da upita La Ventura.
<BR>&nbsp;&nbsp;&nbsp;&nbsp;&nbsp;"Ne, Pole", reče Šatvje. "Ne s tako opasnim vrstama. Pantropi mogu da prilagode čoveka, ali ne mogu od njega da načine boga. Oni uzmu ćelije ljudskog zametka - u ovom slučaju naše sopstvene, pošto su druge uništene - i genetski ih prilagode za život u svakoj donekle podnošljivoj sredini. Rezultat prilagođavanja je inteligentno stvorenje slično čoveku. Ono, obično, sadrži osobine ličnosti onoga od koga je poteklo jer se, uglavnom, menja spoljni izgled, a ne razum nastalog bića.
<BR>&nbsp;&nbsp;&nbsp;&nbsp;&nbsp;Ali mi ne možemo preneti sećanje. Prilagođeni čovek je gori od deteta u svojoj novoj okolini. Nema istorije, nema tehnike, nema predaka, nema ni jezika. Usvojenim planom kolonizacile predviđa se da selidbene ekipe, kao u slučaju Telura, pruže neko osnovno obrazovanje novom biću pre nego što napusti planetu, ali mi nećemo živeti dovoljno dugo da bismo ih mogli bilo čemu podučiti. Moraćemo da ih snabdemo zaštitnim sredstvima i smestimo ih u povoljniju sredinu, tako da će bar neki od njih ostati u životu učeći se na neposrednom iskustvu."
<BR>&nbsp;&nbsp;&nbsp;&nbsp;&nbsp;Pilot je kratko vreme razmišljao o tome, ali ništa mu nije palo na pamet što bi ublažilo pomisao o neminovnosti i blizini propasti. Džoun Hit mu se polako približila. "Jedno od tih novih bića može imati moj karakter, ali se neće sećati mene. Je li tako?"
<BR>&nbsp;&nbsp;&nbsp;&nbsp;&nbsp;"Tako je. U sadašnjoj situaciji, ta bića će, verovatno, poticati od svakoga pojedinog od nas, tako da će neki od njih, a možda i mnogo njih, imati naše nasledne osobine. Možda će sačuvati i neke sasvim nejasne tragove sećanja - pantropija je dala izvesne podatke koji potkrepljuju staru Jungovu predstavu o nalsedenom pamćenju. Ah mi ćemo svi umreti na Hidrotu, Pol, kao svesna bića. To se ne može izbeći. Negde za sobom ostavićemo ljude koji će se ponašati kao i mi, misliti i osećati kao i mi, ali koji se neće sećati La Venture, ni dr Šatvjea, ni Džoun Hit - ni Zemlje."
<BR>&nbsp;&nbsp;&nbsp;&nbsp;&nbsp;Pilot nije rekao ništa više. Imao je gorak ukus u ustima. "Saltonštal, kakav oblik ti preporučuješ?"
<BR>&nbsp;&nbsp;&nbsp;&nbsp;&nbsp;Pantropist se zamišljeno počeša po nosu.
<BR>&nbsp;&nbsp;&nbsp;&nbsp;&nbsp;"Opne među prstima, naravno, s velikim palcima u vidu bodlji, da se brane dok ne steknu iskustvo. Manje ušne školjke, a bubnu opnu veću i bliže spoljnom kraju ušnog kanala. Moraćemo da reorganizujemo sistem izlučivanja vode. Ljudski bubreg je sasvim prikIadan za život u slatkoj vodi, ali za biće sa slanom unutrašnjošću to znači da će osmotski pritisak u unutrašnjosti biti jači nego spolja, tako da će bubrezi morati sve vreme da rade. U tim okolnostima će biti najbolje da pomoću pituitarne žlezde pojačamo lučenje mokraće."
<BR>&nbsp;&nbsp;&nbsp;&nbsp;&nbsp;"A šta je s disanjem?"
<BR>&nbsp;&nbsp;&nbsp;&nbsp;&nbsp;"Hm", reče Saltonštal. "Smatram da će biti nužna pluća nalik na harmoniku, kao što ih imaju neki pauci. Kiseonik će ulaziti korz otvore među rebrima. Takva pluća su prikladna da se, vremenom, prilagode na disanje u atmosferi, ako naš naseljenik ikad odluči da iziđe iz vode. Za taj slučaj predložio bih da zadržimo nos, ali da vezu između nosne šupljine i ždrela prekinemo membranom od ćelija koje se snabdevaju kiseonikom, pomoću neposrednog upijanja, a ne putem organa za disanje. Takva se membrana ne bi dugo očuvala ako bi to biće makar i samo povremeno živelo izvan vode, proživelo bi dve-tri generacije kao vodozemac, a onda bi jednog dana ustanovilo da opet diše kroz ždrelo."
<BR>&nbsp;&nbsp;&nbsp;&nbsp;&nbsp;"Dobro smišljeno", reče Šatvje.
<BR>&nbsp;&nbsp;&nbsp;&nbsp;&nbsp;"Takođe bih predložio, doktore, da prihvatimo razmnožavanje stvaranjem spora. Kao vodena životinja, naš će naseljenik imati neodređenu dužinu života, ali moraćemo da mu damo rasplodni ciklus od, otprilike, šest sedmica da bi se održao za vreme prilagođavanja, a posle toga bi moralo doći do dužeg prekida. Inače će doći do prenaseljenosti pre nego što bude znao kako da se protiv nje bori."
<BR>&nbsp;&nbsp;&nbsp;&nbsp;&nbsp;"Za naše naseljenike će, takođe, biti povoljnije da mogu da prezime u dobroj tvrdoj ljušturi", dodala je Junis Vagner. "Stvaranje spora je jedino rešenje. I mnoga druga mikroskopski mala bića imaju ljušture."
<BR>&nbsp;&nbsp;&nbsp;&nbsp;&nbsp;"Mikroskopski mala?" reče Fil s nevericom.
<BR>&nbsp;&nbsp;&nbsp;&nbsp;&nbsp;"Svakako", reče Šatvje smešeći se. "Ne bi baš bilo udobno da se čovek normalne veličine smesti u baricu od pola metra. Ali tu se nameće jedno pitanje. Imaćemo oštru borbu s rotiferima, a neki od njih nisu baš mikroskopski mali; pa i neki se praživi još jedva mogu videti golim okom. Smatram da vaš naseljenik ne sme prosečno biti mnogo manji od jedne četvrtine milimetra, Saltonštale. Morate im dati mogućnosti da se probiju."
<BR>&nbsp;&nbsp;&nbsp;&nbsp;&nbsp;"Nameravao sam da ih načinim dvostruko većim."
<BR>&nbsp;&nbsp;&nbsp;&nbsp;&nbsp;"Onda bi oni bili najveća živa bića u svojoj okolini", istakla je Junis Vagner, "i ne bi razvili nikakvu umetnost. Osim toga, ako ih sazdate u veličini rotifera, to će ih podstaći da izguraju rotifere koji grade dvorce i da se oni u njih usele."
<BR>&nbsp;&nbsp;&nbsp;&nbsp;&nbsp;Šatvje klimne glavom. "U redu, počnimo. Dok im se određuju nove osobine, mi ostali bismo mogli razmisliti i sastaviti poruku ovim ljudima. Mi ćemo sitnim znacima urezati tu poruku na niz listića od neuništivog metala, takve veličine da će naši naseljenici moći lako da njima rukuju. Možemo im reći sasvim jednostavno šta se dogodilo i staviti im do znanja da svemir nije ograničen na njihovu lokvu. Možda će jednog dana oni uspeti da to odgonetnu."
<BR>&nbsp;&nbsp;&nbsp;&nbsp;&nbsp;"Jedno pitanje", reče Junis Vagner. "Hoćemo li im reći da su mikroskopski mali? Ja sam protiv toga. To bi im moglo opteretiti celu ranu istoriju nekakvom mitologijom o bogovima i zlim dusima, a bolje bi im bilo da je nemaju."
<BR>&nbsp;&nbsp;&nbsp;&nbsp;&nbsp;"Da, reći ćemo im", reče Šatvje. Po promeni tona njegovog glasa, La Ventura je razabrao da on sada govori kao vođ ekspedicije. "Ti ljudi pripadaju ljudskom rodu, Junis. Mi želimo da se oni ponovo probiju u zajednicu svih ljudi. Oni nisu igračke koje treba zauvek zaštititi od istine u slatkovodnoj utrobi."
<BR>&nbsp;&nbsp;&nbsp;&nbsp;&nbsp;"Osim toga", primetio je Saltonštal, "oni neće biti u stanju da u svojoj ranoj istoriji prevedu tu poruku. Moraće najpre da usavrše sopstveno pismo, ali mi im nećemo moći ostaviti dvojezični natpis, sličan onome pomoću kojeg smo mi pročitali hijeroglife, ni bilo kakav drugi ključ. Kad budu mogli da odgonetnu istinu, oni će biti i zreli da je saznaju."
<BR>&nbsp;&nbsp;&nbsp;&nbsp;&nbsp;"Ovu odluku službeno potvrđujem", reče iznebuha Venezuelos.
<BR>&nbsp;&nbsp;&nbsp;&nbsp;&nbsp;Time je, uglavnom, sve bilo gotovo. Dali su ćelije koje će biti potrebne pantropima. La Ventura i Džoun Hit otišli su na svoju ruku ka Šatvjeu i zatražili da ih daju zajedno. Ali naučnik reče da će mikroskopski ljudi morati da budu haploidni, kako bi stekli strukturu sasvim sitnih ćelija, s jezgrima tako malim kao zemaljske rikecije, pa da, stoga, svako biće mora da daje rasplodne ćelije odvojeno - zigote neće biti potrebne. Tako im je i ova uteha bila uskraćena. Neće imati dece nego će u smrti biti sami, kao i uvek.
<BR>&nbsp;&nbsp;&nbsp;&nbsp;&nbsp;Pomogli su koliko su mogli da se sroči tekst poruke koja je trebalo da se prenese na metalne ploče. Dopustili su da se snimi struktura njihovih ličnosti. Posvršavali su nužne poslove. Počinjali su osećati glad; morski rakovi, jedini na Hidrotu koji su bili dovoljno veliki za ishranu, živeli su u vodi suviše dubokoj i hladnoj za pecanje.
<BR>&nbsp;&nbsp;&nbsp;&nbsp;&nbsp;Pošto je La Ventura stavio kontrolnu ploču u prvi položaj - nepotreban pokret, ali navika koju je naučio da poštuje i koja je na neki čudan način olakšavala stvari - njegovi su zadaci bili obavljeni. Sedeo je sam na krajnjem uglu stene, posmatrajući crvenkasti zalazak sunca na Tau Ceti i bacajući kamenčiće u obližnje jezero.
<BR>&nbsp;&nbsp;&nbsp;&nbsp;&nbsp;Posle izvesnog vremena Džoun Hit mu se ćutke približi s leđa i sedne. On je uhvati za ruku. Sjaj crvenog sunca je već gotovo bio nestao i oni su zajedno posmatrali njegovo sedanje. La Ventura se, pri tom, žalosno pitao koja li će bezimena lokva biti njegova Leta.
<BR>&nbsp;&nbsp;&nbsp;&nbsp;&nbsp;Nikada to nije saznao, naravno. A i niko drugi od njih.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Prvi ciklus
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;U zabitom ćošku Mlečnog puta, vodeni svet Hidrot se bez prestanka vrti oko crvene zvezde - Tau Ceti. U toku mnogih meseci njegov je jedini mali kontinet prekriven snegom i njegove bezbrojne bare i jezera koji okružuju kontinent bili su u vlasti leda. Sad se, međutim, crveno sunce sve više približava zenitu Hidrotova neba, sneg u bujicama juri prema večnom okeanu, a led se povlači prema obalama jezera i bara ...
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;Prvo što je doprlo do svesti usnulog Lavona bio je slab ali učestao šum tihog grebanja. To je izazivalo osećaj nemira u telu, kao da se čitav svet - i Lavon zajedno s njime - njiše tamo-amo. On se pomeri s neprijatnim osećanjem, ne otvarajući oči. Zbog vrlo usporenog metabolizma osećao se nepokretnim, a neprijatno njihanje je još pojačavalo taj osećaj. Međutim, posle njegovog pokreta, zvuk i njihanje su se pojačali.
<BR>&nbsp;&nbsp;&nbsp;&nbsp;&nbsp;Izgledalo je kao da su prošli dani i dani dok se magla u njegovom mozgu razvejala, ali prouzrokovač njegovog nemira nije mu dao odmora. Sa uzdahom je, na silu, otvorio oči i učinio nagao pokret jednom opnastom rukom. Usled fosforescirajućih taloga koji su izbijali iz njegovih ruku pri svakom pokretu, mogao je da vidi da glatki, kao ćilibar žuti zidovi njegove spore, nisu razbijeni. Pokušao je da pogleda kroz njih, ali je napolju video samo mrak. To je bilo razumljivo: embrionalna tečnost u spori svetlela je, ali obična voda nije, ma koliko da se lako pokretala.
<BR>&nbsp;&nbsp;&nbsp;&nbsp;&nbsp;Ma šta da je to bilo izvan lopte, ponovo ju je njihalo, sa istim šuškavim trenjem o njenu ljusku. Verovatno neka radoznala dijatomska alga, pomisli Lavon sanjivo, pokušava da sebi probije put kroz predmet, jer je i suviše glupa da ga obiđe. Ili neki rani lovac priželjkuje zalogaj iz unutrašnjosti spore. Neka se samo trudi, Lavon nije imao nameru da već sada razbije ljusku. Tečnost u kojoj je spavao toliko meseci zaustavila je njegove telesne procese i usporila razmišljanje. Kad opet bude u vodi, moraće ponovo da diše i traži hranu. Po potpunom mraku koji je napolju vladao zaključio je da su to tek prvi dani proleća, pa je i suviše rano da počne misliti o tome.
<BR>&nbsp;&nbsp;&nbsp;&nbsp;&nbsp;Savijao je prste razmišljajući, usklađenim pokretanjem od malog prsta do palca, koje nijedna životinja nije bila u stanju da podržava osim čoveka, i posmatrao kako se šire talasi zelenkaste svetlosti i u sve većim lukovima se odbijaju od lučnih zidova spore. Eto, bio je ovde, udobno sklupčan u maloj lopti žutoj kao ćilibar i smeo je tu da ostane dokle god i dubine ne budu tople i svetle. Verovatno je još bilo leda na nebu, i sigurno još ne bi bilo mnogo hrane. Ne može se, doduše, reći da je ikad bilo mnogo hrane, jer su se i lakomi rotiferi budili s prvim mlazom tople vode.
<BR>&nbsp;&nbsp;&nbsp;&nbsp;&nbsp;Rotiferi! O tome je bila reč! Postojao je plan da se oni proteraju. Sećanje se vraćalo neprijatno brzo. Kao da je želela da tome pripomogne, spora se opet zanjihala. To je sigurno bio jedan Proto koji pokušava da ga probudi, nikakva ljudožderska bića nisu dolazila na Dno tako rano. Bio je ostavio ranu poruku Parama, i sad je došlo vreme; hladno, i rano, i tamno, kakvo je mislio da će biti potrebno.
<BR>&nbsp;&nbsp;&nbsp;&nbsp;&nbsp;Lavon se protiv svoje volje ispravi okrenuvši svoje nožne prste i savijajući kičmu što je jače mogao, odupirući se, pri tom, čitavim telom o svoj ćilibarski zatvor. Sa slabim, oštrim, raskavim zvukom širila se mreža naprslina po prozirnoj ljusci.
<BR>&nbsp;&nbsp;&nbsp;&nbsp;&nbsp;Zatim se zid spore rastvori i razasu se u hiljadu oštrih parčadi i on žestoko zadrhta od dodira ledene vode. Toplija tečnost iz njegove zimske ćelije ispravala se tiho u laku svetleću maglicu. U kratkotrajnom blesku svetlosti video je nedaleko od sebe poznati oblik: proziran, mehurićima ispunjen valjak, bezbojnu pihtijastu papuču, spiralno izbrazdanu, gotovo toliko dugačku koliko je on bio visok. Površina joj je bila prekrivena tankim dlakama; zadebljanim prema korenu, koje su lako podrhtavale.
<BR>&nbsp;&nbsp;&nbsp;&nbsp;&nbsp;Svetlost iščeze. Proto je ćutao, čekao je još dok se Lavon gušio i kašljao, izbacujući poslednje ostatke tečnosti od spore iz svojih nabranih pluća i usisavajući čistu ledenu vodu.
<BR>&nbsp;&nbsp;&nbsp;&nbsp;&nbsp;"Para?" reče Lavon, najzad. "Već?"
<BR>&nbsp;&nbsp;&nbsp;&nbsp;&nbsp;"Da, već", podrhtavale su nevidljive trepetljike u jednoličnim, mirnim tonovima. Svaka pojedina izraslina nalik na dlaku zvučala je na samostalan, promenljiv način. Zvučni talasi koji su na taj način nastali širili su se kroz vodu, modulirajući, pojačavajući ili poništavajući jedan drugog. Kad je čitavo čelo talasa doprlo do ljudskih ušiju, zvučalo je to prilično jezivo, ali se uprkos tome mogao razaznati ljudski govor. "Vreme je, Lavone."
<BR>&nbsp;&nbsp;&nbsp;&nbsp;&nbsp;"Vreme, i više nego vreme", začuje se drugi glas iz tame koja je ponovo zavladala. "Ako treba da isteramo Floska iz njegovih dvoraca."
<BR>&nbsp;&nbsp;&nbsp;&nbsp;&nbsp;"Ko je to?" reče Lavon, uzaludno se okrećući prema novom glasu.
<BR>&nbsp;&nbsp;&nbsp;&nbsp;&nbsp;"Ja sam takođe Para, Lavone. Šesnaest nas je otkako smo se probudili. Kad bi se mogao razmnožavati tako brzo kao mi..."
<BR>&nbsp;&nbsp;&nbsp;&nbsp;&nbsp;"Mozak više vredi od broja", reče Lavon. "To će Žderači dosta rano saznati."
<BR>&nbsp;&nbsp;&nbsp;&nbsp;&nbsp;"Šta da radimo, Lavone?"
<BR>&nbsp;&nbsp;&nbsp;&nbsp;&nbsp;Čovek privuče kolena i utonu u hladno blato Dna da razmišlja. Nešto se uvijalo pod njim - sitni spirilum u obliku spirale odlazio je nevidljiv, i samo se pipanjem moglo prepoznati da je to on. Pustio ga je da ode, još nije bio gladan, a morao je da razmišlja o Žderačima rotiferima. Uskoro će oni vrveti u visinama neba, gutajući sve, pa čak i ljude, ukoliko uspeju da ih uhvate, čak i svoje prirodne neprijatelje Protoe, tu i tamo. Trebalo je još ustanoviti hoće li biti u stanju da Protoe organizuju borbu protiv njih.
<BR>&nbsp;&nbsp;&nbsp;&nbsp;&nbsp;Mozak više vredi od broja, čak je i to tvrđenje trebalo još dokazati. Protoi su, uostalom, na svoj način inteligentni, a poznaju svet bolje nego ljudi. Lavon se još sećao kako mu je bilo teško da naući različite rodove bića na svetu i shvati njihova zbrkana imena. Njegov učitelj Sar neumoljivo ga je učio dok nije i sam počeo da stiče saznanja.
<BR>&nbsp;&nbsp;&nbsp;&nbsp;&nbsp;Kad si izgovorio reč 'čovek', mislio si na bića koja, uopšteno govoreći, sva isto izgledaju. Bakterija je bilo tri vrste: štapići, loptice i spirale, ali one su sve sitne i mogu se jesti, tako da je brzo naučio da ih raspoznaje. Kad su na red došli Protoi, raspoznavanje je postalo pravi problem. I Para ovde je Proto, ali se on svakako mnogo razlikuje od Stenta i njegove porodice, a porodica Didina se razlikuje od obeju. Uostalom, ispostavilo se da ako nešto nije zeleno i ima vidljivo jezgro, onda je to Proto, bez obzira na to koliko mu je oblik čudnovat. Žderači su svi različiti, a neki od njih su tako lepi kao plodni vrhovi vodenih biljki, ali svi su oni smrtonosni, i svi imaju krunu trepetljika koje se vrte i koje te mogu za tili čas usisati u mastaks koji neprekidno melje. Sve što je zeleno i ima naboranu staklenu ljusku, Šar je nazivao dijatomom, izvlačeći stranu reč, kao što ih je sve izvlačio iz nekog Dna svoje lobanje koje niko od ostalih nije mogao da dosegne, a čak ni Šar nije umeo da protumači.
<BR>&nbsp;&nbsp;&nbsp;&nbsp;&nbsp;Lavon brzo ustade. "Potreban nam je", reče. "Gde je njegova spora?"
<BR>&nbsp;&nbsp;&nbsp;&nbsp;&nbsp;"Na jednoj paprati visoko blizu neba."
<BR>&nbsp;&nbsp;&nbsp;&nbsp;&nbsp;Idiot! Star čovek, a nikad ne misli na bezbednost. Spavati blizu neba, gde ga može uhvatiti i odneti svaki Žderač koji na njega naiđe dok je još trom od dugog zimskog sna! Kako može jedan mudrac biti tako neoprezan? "Moraćemo da požurimo. Pokaži mi put."
<BR>&nbsp;&nbsp;&nbsp;&nbsp;&nbsp;"Odmah, čekaj", reče jedan od Para. "Ti ne vidiš. Nok u blizini traži hranu."
<BR>&nbsp;&nbsp;&nbsp;&nbsp;&nbsp;Tamna struktura se malo uskomešala kad je žustri valjak odjurio.
<BR>&nbsp;&nbsp;&nbsp;&nbsp;&nbsp;"Zašto nam je potreban Šar?" reče drugi Para.
<BR>&nbsp;&nbsp;&nbsp;&nbsp;&nbsp;"Radi njegovog mozga, Para. On je mislilac."
<BR>&nbsp;&nbsp;&nbsp;&nbsp;&nbsp;"Ali njegove misli su voda. Otkako je učio Protoe ljudskom jeziku, zaboravio je da misli na Žderače. Stalno razmišlja o misteriji kako su ljudi došli ovamo. A i jeste to misterija - čak ni Žderači nisu slični ljudima. Ali ako to i razjasnimo, to nam neće pomoći da živimo."
<BR>&nbsp;&nbsp;&nbsp;&nbsp;&nbsp;Lavon se, ne videći, okrenuo prema stvoru. "Para, reci mi nešto. Zašto su Protoi uz nas? S ljudima, naime? Zašto smo im potrebni? Žderači te se boje."
<BR>&nbsp;&nbsp;&nbsp;&nbsp;&nbsp;Nastupilo je kratko ćutanje. Kad je Para ponovo progovorio, vibracije njegovog glasa bile su još nerazgovetnije nego ranije i još više se osećalo odsustvo ovakvog poznatog osećanja.
<BR>&nbsp;&nbsp;&nbsp;&nbsp;&nbsp;"Mi živimo u ovom svetu", reče Para. "Sazdani smo od njega, vladamo njime. Dospeli smo u to stanje mnogo ranije nego što su stigli ljudi, u dugom ratovanju sa Žderačima. Ali mi mislimo kao Žderači, mi ne planiramo, mi delimo naše znanje uzajamno, i postojimo. Ljudi planiraju, ljudi vode, ljudi se razlikuju jedni od drugih, ljudi žele da obnove svet. Oni mrze Žderače isto kao i mi. Pomoći ćemo."
<BR>&nbsp;&nbsp;&nbsp;&nbsp;&nbsp;"I odreći se svoje vlasti?"
<BR>&nbsp;&nbsp;&nbsp;&nbsp;&nbsp;"Da, odreći ćemo se, ako je ljudska vlast bolja. To je razlog. Sad možemo ići, Nok se vraća sa svetlošću." Lavon pogleda gore. Jasno se video kratki plamsaj hladne svetlosti visoko gore, a posle njega još jedan. Za trenutak se pojavio na vidiku okrugli Proto, čije je telo svetlucalo u pravilnim ritmičkim plavo-zelenim impulsima. Kraj njega je jurio drugi Para. "Nok donosi novosti", reče drugi Para. "Para ima dvadeset i četiri. Hiljade Sinova je budno na nebu. Nok je razgovarao s kolonijom Sina, ali nam oni neće pomoći, oni svi očekuju da će biti mrtvi pre nego što se probude Žderači."
<BR>&nbsp;&nbsp;&nbsp;&nbsp;&nbsp;"Naravno", reče prvi Para. "To se uvek događa. A Sinovi su biljke, zašto bi oni pomagali Protoima?"
<BR>&nbsp;&nbsp;&nbsp;&nbsp;&nbsp;"Pitaj Noka da li bi hteo da nas odvede do Šara", reče Lavon nestrpljivo.
<BR>&nbsp;&nbsp;&nbsp;&nbsp;&nbsp;Nok pokaže svojim jedinim kratkim, debelim ticalom. Jedan od Para reče: "Zato i jeste ovde."
<BR>&nbsp;&nbsp;&nbsp;&nbsp;&nbsp;"Hajdemo onda. Dosta smo čekali."
<BR>&nbsp;&nbsp;&nbsp;&nbsp;&nbsp;Mešoviti kvartet odlebdi s Dna kroz tamnu tečnost. "Ne", oštro reče Lavon. "Ni sekund duže. Sinovi su budni, a Notolka Žderač dolazi odmah posle toga. Ti to znaš isto tako dobro kao i ja, Šare. Probudi se!"
<BR>&nbsp;&nbsp;&nbsp;&nbsp;&nbsp;"Da, da", odvrati starac srdito. Protegnuo se i zevnuo. "Ti se uvek tako žuriš, Lavone. Gde je Fil? Njegova je spora bila blizu moje." On pokaže na ćilibarsku loptu koja je još bila čitava i pričvršćena uz list vodene biljke, jedan sloj niže. "Bolje da ga gurneš dole, biće sigurniji na Dnu."
<BR>&nbsp;&nbsp;&nbsp;&nbsp;&nbsp;"On ne bi nikada stigao na Dno", reče Para. "Obrazovalo bi se termoklinalno strujanje."
<BR>&nbsp;&nbsp;&nbsp;&nbsp;&nbsp;Šar se začudi. "Zaista? Zar je stvarno već tako kasno? Čekaj dok skupim svoje zapise." On počne tražiti po listu među parčićima svoje spore. Lavon je nestrpljivo gledao unaokolo, našao komadić neke biljke i bacio ga težim krajem na mehurić Filove ćelije koja je bila ispod njega. Spora se smesta raspukla i snažan mlad čovek je ispao, sav modar od udarca hladne vode.
<BR>&nbsp;&nbsp;&nbsp;&nbsp;&nbsp;"Uh!" reče. "Samo mirno, Lavone." Pogleda gore. "Starac je budan? Dobro. Na silu je hteo da prezimi ovde, pa sam, naravno, i ja morao ostati."
<BR>&nbsp;&nbsp;&nbsp;&nbsp;&nbsp;"Aha", reče Šar i podiže debelu metalnu ploču, dužine njegove podlaktice i, otprilike, upola užu. "Evo jednog od njih. Samo da, bar, nisam zametnuo drugi..."
<BR>&nbsp;&nbsp;&nbsp;&nbsp;&nbsp;Fil odgurnu mnoštvo bakterija. "Evo ga. Najbolje da ih oba daš Pari, da ti ne smetaju. Kuda ćemo odavde, Lavone? Opasno je tako visoko gore. Baš mi je milo što se nijedan Dikran još nije pojavio."
<BR>&nbsp;&nbsp;&nbsp;&nbsp;&nbsp;"Ja tu", zatutnja nešto iznad njih.
<BR>&nbsp;&nbsp;&nbsp;&nbsp;&nbsp;Ne gledajući gore, Lavon se odmah baci u otvorenu vodu, okrenuvši glavu tek kad je počeo da roni najbrže što je mogao. Šar i Fil skočiše u istom trenutku. Na susednoj paprati iznad one na kojoj je Šar proveo zimu, nalazilo se oklopljeno telo rotifera Dikrana, nalik na trubu, opruženo u skoku za njima.
<BR>&nbsp;&nbsp;&nbsp;&nbsp;&nbsp;Njihova dva Protoa vratiše se u luku, ko zna otkud. U istom trenutku, povijeno, sklupčano telo Dikranovo se ispravi u svom oklopu i naglo krete za njima. Začuo se tihi zvuk i Lavon se zakoprcao u tankoj mreži, zamršenoj i neprobojnoj kao busen lišaja. Drugi takav zvuk propratila je kletva koju je promrmljao. Lavon se snažno razmahne oko sebe, ali je jedva mogao da se miče u paučini providne materije.
<BR>&nbsp;&nbsp;&nbsp;&nbsp;&nbsp;"Tiho", reče jedan glas u kome je on prepoznao Parin. Nekako je uspeo da okrene glavu i prekoreo je sebe što nije ranije shvatio šta se dogodilo. Pare su probušile trihociste koji su ležali kao sitna tanad ispod njihovih obmotača, svaki je izbacio tečnost koja se u dodiru s vodom pretvara u dugu usku nit. To je bio njihov uobičajeni metod odbrane.
<BR>&nbsp;&nbsp;&nbsp;&nbsp;&nbsp;Niže dole, Šar i Fil su strujali s drugim Parom usred bele maglice, slični bićima obraslim plesni. Dikran skrenu da im izmakne, ali nije, izgleda, mogla da odustane; uvijala se i vitlala oko njih, dok je njena korona hrapavo odjekivala zaboravivši i ono malo ljudskih reči koje je znala. Gledano iz daljine, okretanje korone je izgledalo kao varka, zbog ritma treperenja svake pojedine trepetljike, ali se Lavonu ipak činilo da je udaljenost od nje suviše mala. Kroz prozirni oklop Lavon je mogao da vidi veliku čeljust Dikranovog mastaksa kojim je mehanički mleo komadiće što su mu ulazili u usta.
<BR>&nbsp;&nbsp;&nbsp;&nbsp;&nbsp;Visoko iznad njih Nok je kružio neodlučno, osvetljavajući čitavu grupu brzim, titrajućim blescima svoje plave svetlosti. Bio je bičaš i nije imao nikakvog prirodnog oružja protiv rotifera. Lavon nije shvatao zašto se zadržavao ovde privlačeći pažnju na sebe.
<BR>&nbsp;&nbsp;&nbsp;&nbsp;&nbsp;Onda mu odjednom sine: neko bačvasto biće sa udarnim pramcima, otprilike Nokove veličine, okruženo s dva reda trepetljika. "Didin!" viknu on bez ikakve potrebe. "Ovuda!"
<BR>&nbsp;&nbsp;&nbsp;&nbsp;&nbsp;Proto se graciozno okrene prema njima i izgledalo je da ih posmatra, iako je teško bilo reći kako je mogao da ih vidi kad nije imao očiju. Dikran ga opazi u isti mah i stade se polako povlačiti, a zvuk koji je proizvodila pretvarao se u oštro režanje. Uspela je da se dokopa biljke i da se sklupča.
<BR>&nbsp;&nbsp;&nbsp;&nbsp;&nbsp;U tom trenutku Lavon pomisli da će ona odustati, ali je iz iskustva mogao da zna da za to nije imala dovoljno razuma. Odjednom je vitko, sklupčano telo ponovo bilo u napadu i ovog puta se ustremilo pravo na Didina. Lavon ga upozori besmislenim povikom.
<BR>&nbsp;&nbsp;&nbsp;&nbsp;&nbsp;Ali Protou to nije bilo potrebno. Polako kružeći, biće slično bačvi baci se na stranu, pa zatim napred, iznenađujućom brzinom. Kad bi samo uspeo da svojim ubojitim otrovnim organom ubode rotifera u slabo mesto na oklopu.
<BR>&nbsp;&nbsp;&nbsp;&nbsp;&nbsp;Nok se pope kako bi se uklonio s puta dvojici boraca i zbog toga u oslabljenoj svetlosti Lavon nije mogao da vidi šta se događalo, iako se besomučno penušanje vode i Dikranovo zujanje nastavilo.
<BR>&nbsp;&nbsp;&nbsp;&nbsp;&nbsp;Posle izvesnog vremena izgledalo je da se zvuci udaljavaju. Lavon je čučao u mraku u Šarinoj mreži, slušajući napregnuto. Najzad se sve stišalo: "Šta se dogodilo?" prošapta uzbuđeno.
<BR>&nbsp;&nbsp;&nbsp;&nbsp;&nbsp;"Didin ništa ne govori."
<BR>&nbsp;&nbsp;&nbsp;&nbsp;&nbsp;Još više večnosti prođe. Zatim mrak počne da iščezava, jer je Nok oprezno silazio k njima.
<BR>&nbsp;&nbsp;&nbsp;&nbsp;&nbsp;"Nok, kuda su otišli?"
<BR>&nbsp;&nbsp;&nbsp;&nbsp;&nbsp;Nok je dao znak pipkom i okrenuo se oko svoje osovine prema Pari.
<BR>&nbsp;&nbsp;&nbsp;&nbsp;&nbsp;"Kaže da ih je izgubio iz vida. Čekaj, čujem Didina."
<BR>&nbsp;&nbsp;&nbsp;&nbsp;&nbsp;Lavon nije mogao nista da čuje. Ono što je Para 'čuo' bilo je nešto kao polutelepatski impuls koji je bio sopstveni jezik Frotoa.
<BR>&nbsp;&nbsp;&nbsp;&nbsp;&nbsp;"Kaže da je Dikran mrtva."
<BR>&nbsp;&nbsp;&nbsp;&nbsp;&nbsp;"Dobro! Kaži mu da donese telo ovamo."
<BR>&nbsp;&nbsp;&nbsp;&nbsp;&nbsp;Nastupilo je kratko ćutanje. "Kaže da će ga doneti. Kakva korist od mrtve rotifere, Lavone?"
<BR>&nbsp;&nbsp;&nbsp;&nbsp;&nbsp;"Videćeš", reče Lavon. Pažljivo je posmatrao dok se Didin nije povukao do osvetljenog područja, zabadajući svoj otrovni kljun duboko u mlitavo telo rotifere, koje se zbog svoje nežne organizacije već počelo rastvarati.
<BR>&nbsp;&nbsp;&nbsp;&nbsp;&nbsp;"Pusti me iz te mreže, Para."
<BR>&nbsp;&nbsp;&nbsp;&nbsp;&nbsp;Proto se naglo trgne i upola se okrene oko svoje osovine, zgrabivši konce pri dnu; ovaj pokret morao je da izvede vrlo precizno, jer bi inače i njegova opna prsla. Isprepletena masa se lagano izdigla sa strujom i odlebdela preko podzemlja.
<BR>&nbsp;&nbsp;&nbsp;&nbsp;&nbsp;Lavon zapliva napred, uhvativši se za jednu ivicu Dikraninog oklopa i otkide od njega ogroman komad. Njegove ruke utonu u sada gotovo sasvim bezoblično telo, vadeći iz njega dve tamne lopte: jaja.
<BR>&nbsp;&nbsp;&nbsp;&nbsp;&nbsp;"Uništi ih, Didin", zapovedi on. Proto ih spremno razbije.
<BR>&nbsp;&nbsp;&nbsp;&nbsp;&nbsp;"Odsad to treba da činiš sa svakim Žderačem koga ubiješ", reče Lavon.
<BR>&nbsp;&nbsp;&nbsp;&nbsp;&nbsp;"Ne mužjacima", naglasi jedan od Para.
<BR>&nbsp;&nbsp;&nbsp;&nbsp;&nbsp;"Para, ti nemaš smisla za šalu. U redu, ne mužjake, ali niko ionako ne ubija mužjake - oni su bezopasni." On besno pogleda u nepomičnu masu. "Zapamti - uništi jaja. Ubijati te gadove nije dovoljno. Treba da istrebimo čitavu rasu."
<BR>&nbsp;&nbsp;&nbsp;&nbsp;&nbsp;"Mi nikada ne zaboravljamo", reče Para bezosećajno.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;Grupa od preko dve stotine ljudskih bića, s Lavonom, Šarom i Parom na čelu, hitro je bežala kroz providne tople vode gornje površine. Svaki je čovek držao drveni iver ili komad kreča odlomljen od biljaka, kao štap, dve stotine očiju pogledalo je pažljivo sad na jednu, sad na drugu stranu. Iznad njih je kružila grupa od dvadeset Didina, tako da su ih rotiferi koje su susretali samo gledali svojim jedinim crvenim okom i ne
<BR>&nbsp;&nbsp;&nbsp;&nbsp;&nbsp;pokušavajući da ih napadnu. Iznad njihovih glava, blizu neba, sunčeva svetlost se probijala kroz debeli sloj živih bića koja su se hranila, borila i razmnožavala, tako da su sve dubine ispod njih bile obojene zeleno. Najveći deo tog sloja bio je sačinjen od algi i dijatoma, kojima su se Žderači nesmetano hranili. S vremena na vreme padala je po koja umiruća dijatomeja kraj vojske.
<BR>&nbsp;&nbsp;&nbsp;&nbsp;&nbsp;Proleće je već bilo prilično poodmaklo; ovih dve stotine, mislio je Lavon, predstavljale su čitav ljudski rod koji je preživeo zimu. Više ih se, naime, nije moglo naći. Drugi - nikada niko neće saznati koliko njih - probudili su se suviše kasno ili su napravili svoje spore na izloženom mestu, tako da su ih rotiferi uhvatili. Više od trećine grupe bile su žene. To je značilo, ukoliko ih niko ne bude dirao, da će moći za četrdeset dana da udvostruče armiju.
<BR>&nbsp;&nbsp;&nbsp;&nbsp;&nbsp;Ukoliko ih ne budu dirali. Lavon se nasmeja i ukloni sa svog puta jednu uznemirenu grupu Eudorina. Jedna rečenica ga je podsetila na teoriju koju je prošle godine postavio Šar: ako Pare niko ne bude dirao, rekao je starac, oni bi se mogli razmnožiti tako brzo da napune čitav svet čvrstom masom Para, pre kraja sezone. Niko, naravno, nikada nije bio neuznemiravan i nedirnut na ovom svetu. Ipak, Lavon je nameravao da uveća preimućstvo ljudi znatno više nego što se do tada smatralo normalnim.
<BR>&nbsp;&nbsp;&nbsp;&nbsp;&nbsp;Njegova ruka se podiže, pa spusti. Brzi eskadroni zaroniše za njim. Svetlost se naglo smanjivala na nebu i posle izvesnog vremena Lavon je počeo osećati hladnoću. Ponovo je signalizirao. One dve stotine okrenule su se kao igrači, tonući nogama napred prema Dnu. Udarajući o termoklinu u tom stavu, mogli su brže da prođu pored nje i iziđu iz gornje površine, gde se svakog minuta, uprkos konvoja Protoa, povećavala opasnost.
<BR>&nbsp;&nbsp;&nbsp;&nbsp;&nbsp;Lavon udari u površinu koja je popuštala pod njegovim nogama i za čas bućnu glavom u ledenu vodu. Ponovo ispliva gore, osećajući kako mu ledena granica termokline prelazi preko ramena. Čulo se i drugo puckanje duž termokline, dok je armija prolazila kroz nju, iako Lavon nije video stvarne udarce, jer je iznad i ispod nje bila voda.
<BR>&nbsp;&nbsp;&nbsp;&nbsp;&nbsp;Morali su sada čekati da im spadne telesna temperatura. Na toj liniji koja je delila svet završavala se topla voda i temperatura se naglo spuštala, tako da je voda ispod te linije bila mnogo gušća i potiskivala ih uvis. Donja granica hladnoće dopirala je ravno do Dna - do područja u koje rotiferi retko uspevaju da prodru, jer nisu baš bili naročito pametni.
<BR>&nbsp;&nbsp;&nbsp;&nbsp;&nbsp;Jedna umiruća dijatomeja padala je kraj Lavona. Žutozelena boja njenog tela prelazila je u bolesnonarandžastu, a njena lepa izrezbarena duguljasta ljuska bila je obložena proždrljivim bakterijama. Ona se zaustavi na termoklini, a prozirna pihtijasta pruga oko nje polagano se micala, uzaludno pokušavajući da krene napred po graničnoj vodenoj površini. Lavon ispruži opnastu ruku i odgurne klupko štapića koji su podrhtavali i gotovo prodrli u ljusku kroz rebreni otvor.
<BR>&nbsp;&nbsp;&nbsp;&nbsp;&nbsp;"Hvala..." reče dijatomeja nerazgovetnim šapatom. "Hvala... Umreti..." Ropac se utiša. Pihtijasta masa se opet pomeri, a zatim se umiri.
<BR>&nbsp;&nbsp;&nbsp;&nbsp;&nbsp;"To je nužno", reče Para. "Što se brineš za ta stvorenja? Glupa su i ne može im se pomoći."
<BR>&nbsp;&nbsp;&nbsp;&nbsp;&nbsp;Lavon nije ni pokušavao da bilo šta objašnjava. Osećao je da propada, a voda oko njegovog trupa i nogu nije mu više izgledala hladna, nego prijatna, posle zagušljive vruće vode koju je udisao. Odjednom se hladne mirne dubine sklopiše nad njegovom glavom. Pritajio se tako sve dok nije bio siguran da je i ostatak njegove vojske srećno prošao i dok dugo mučno traženje preživelih u gornjim slojevima nije konačno prestalo. Onda se okrete i uputi se prema Dnu. Fil i Para bili su kraj njega, Šar je dahtao kraj prethodnice.
<BR>&nbsp;&nbsp;&nbsp;&nbsp;&nbsp;Neki kamen se ispreči ispred njega; Lavon ga odmeri u polumraku. I odmah ugleda ono što se i nadao da će videti: peščanu kuću larve na brdovitim padinama stene. Mahnu svojim specijalnim jedinicama i pokaza im na nju.
<BR>&nbsp;&nbsp;&nbsp;&nbsp;&nbsp;Ljudi se oprezno razviše u strelce oko kamena, u obliku slova U, u istom pravcu kao i larvina kamena cev. Za njima je došao jedan Nok, lebdeći kao zvezdana školjka iznad vrha. Jedan od Para približi se larvinoj kući, zureći izazivački. Pod zaštitom tog izazova, ljudi se neopazice spustiše na stenu i počeše puziti napred. Kuća je bila tri puta viša od njih; sluzava, crna zrna peska od kojih je bila sagrađena, bila su velika kao njihove glave.
<BR>&nbsp;&nbsp;&nbsp;&nbsp;&nbsp;Unutra se nešto uskomeša i odjednom proviri napolje ružna larvina glava, krećući se nesigurno prema zujećem Pari koji ju je uznemirio. Para uzmiče, a larva ga je pratila s nekom vrstom slepe gladi. Zbog naglog zamaha našla se gotovo do polovine izvan svoje cevi.
<BR>&nbsp;&nbsp;&nbsp;&nbsp;&nbsp;Lavon viknu. Za tren oka larva je bila opkoljena urlajućim krdom dvonožnih demona, koji su je nemilosrdno tukli i gazili. Ona nekako zamekeće, zvukom neverovatnim koji je bio sličan i ptčjem cvrkutu i zvižduku ribe, i počne unatrag da puzi u svoju kuću - ali zaštitnica je već bila ušla tuda. Stoga ona opet navali udarajući na sve strane.
<BR>&nbsp;&nbsp;&nbsp;&nbsp;&nbsp;Velikoj larvi preostao je još samo jedan put, a demoni oko nje prisiljavali su je da krene samo tim putem. Ona poče da tone prema dnu, gola i ružna, tresući svojom slepom glavom i blejeći.
<BR>&nbsp;&nbsp;&nbsp;&nbsp;&nbsp;Lavon posla pet Didina za njom. Nisu mogli da je ubiju jer je bila prevelika da ugine od njihovog otrova, ali boli su je toliko da je spreče da se uspravi. U protivnom bi se sigurno vratila na stenu i počela da gradi novu kuću.
<BR>&nbsp;&nbsp;&nbsp;&nbsp;&nbsp;Lavon se zaustavi na jednom stubu, sa zadovoljstvom posmatrajući svoj plen. Bio je dovoljno veliki da u njega stane čitavo njegovo pleme - velika, cevi slična dvorana koju će, kad se popravi probušen stražnji zid, biti lako braniti, a uz to je bila udaljena od uobičajenih prebivališta Žderača. Đubre koje je larva ostavila moraće da se počisti, biće potrebno postaviti straže, načiniti otvore kako bi kiseonikom siromašna dubinska voda kružila kroz nju. Šteta što se nije moglo zapovediti amebama da očiste to mesto, ali Lavon nije hteo da izda to naređenje. Od Protovih predaka se nije moglo tražiti da nešto korisno rade, to mu je bilo jasno stavljeno do znanja.
<BR>&nbsp;&nbsp;&nbsp;&nbsp;&nbsp;On pogleda svoju vojsku. Stajali su oko njega tihi i puni strahopoštovanja, gledajući na ishod svog obračuna s najvećim bićem na svetu. Znao je da se nikada više neće toliko bojati Žderača. On brzo ustade. "Šta buljite tako?" prodera se. "Ovo je sve vaše. Na posao!"
<BR>&nbsp;&nbsp;&nbsp;&nbsp;&nbsp;Stari Šar je udobno sedeo na izdubljenom oblutku prekrivenom spirogirinom slamom. Lavon je stajao blizu vrata, posmatrajući manevre svoje vojske. Bilo ih je više od tri stotine sada, zahvaljujući srazmerno mirnom životu u toku od mesec dana u velikoj dvorani, i dobro su izvodili svoje tačke u vodenom treningu koji je Lavon za njih izmislio. Leteli su i okretali se iznad stene, razbijajući i ponovo formirajući svoje odrede, vodeći zamišljenu bitku s nevidljivim neprijateljima, dobro znanog izgleda.
<BR>&nbsp;&nbsp;&nbsp;&nbsp;&nbsp;"Nok kaže da među Žderačima postoje raznorazne svađe", reče Šar. "Najpre nisu hteli da veruju da smo se udružili s Protoima, a zatim nisu verovali da smo se svi zajedno udružili da osvojimo dvoranu. Masovni napad prošle sedmice ih je uplašio. Nikada ranije nisu doživeli nešto slično, ali su verovali da neće doživeti neuspeh. Sad se svađaju međusobno zbog toga što su ga ipak doživeli. Saradnja je nešto novo za ovaj svet, Lavone. Ona zaslužuje da uđe u istoriju."
<BR>&nbsp;&nbsp;&nbsp;&nbsp;&nbsp;"Istoriju?" upita Lavon, prateći vežbe svojih jedinica znalačkim okom. "Šta je to?"
<BR>&nbsp;&nbsp;&nbsp;&nbsp;&nbsp;"Ovo." Starac je stajao jednom rukom naslonjen na kamen i dodirivao metalne ploče koje je uvek nosio uza se. Lavon se okrete nezainteresovano. Dobro je poznavao ploče - čist sjaj, bez korozije, sa slovima urezanim u obe strane, koje niko, čak ni Šar, nije umeo da pročita. Protoi su te ploče nazvali Nematerija - ni drvo, ni meso, ni kamen.
<BR>&nbsp;&nbsp;&nbsp;&nbsp;&nbsp;"Kakvog to smisla ima? Ja ne mogu da ih čitam, a ne možeš ni ti."
<BR>&nbsp;&nbsp;&nbsp;&nbsp;&nbsp;"Ja ipak znam nešto, Lavone. Znam da su ploče napisane na našem jeziku. Gledaj prvu reč: ha i es te o er i jot - upravo broj slova za reč 'istorija'. To ne može biti slučajnost. Trebalo bi da sledeća reč bude 'naroda...' Idući dalje i služeći se slovima koja već poznajemo - Šar se saže i počne crtati po pesku novi niz slova: me (uzvez) (ne e) (e)icije."
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"Početak, Lavone, tek početak. Ali jednog dana imaćemo već više."
<BR>&nbsp;&nbsp;&nbsp;&nbsp;&nbsp;Lavon sleže ramenima. "Možda kad budemo sigurniji. Sada ne možemo sebi dopustiti da se brinemo o takvim stvarima. Nismo nikad živeli u takvom vremenu, sve od Prvog buđenja."
<BR>&nbsp;&nbsp;&nbsp;&nbsp;&nbsp;Starac se zamisli gledajući u slova u pesku. "Prvo buđenje. Zašto izgleda kao da je tada sve prestalo? Mogu do u najmanje detalje da se setim svega što mi se od tada dogodilo. Ali, Lavone, šta se dogodilo s našim detinjstvom? Izgleda kao da niko od nas koji smo preživeli Prvo buđenje nije imao detinjstva. Ko su bili naši roditelji? Zašto nismo ništa znali o svetu, mada smo svi odrasli?"
<BR>&nbsp;&nbsp;&nbsp;&nbsp;&nbsp;"Da li se odgovor na to pitanje nalazi u pločama?"
<BR>&nbsp;&nbsp;&nbsp;&nbsp;&nbsp;"Nadam se", reče Šar. "Ja verujem da se nalazi. Ali ne znam. Ploče su bile kraj mene u spori prilikom Prvog buđenja. To je sve što o njima znam, osim što znam još to da na svetu nema ničeg njima sličnog. Ostalo je dedukcija, koja me još nije daleko dovela... jednog dana... jednog dana."
<BR>&nbsp;&nbsp;&nbsp;&nbsp;&nbsp;"I ja se tome nadam", reče mirno Lavon. "Ne želim da se podsmevam, Šare, niti da budem nestrpljiv. Imam i ja pitanja, a imaju i drugi. Ali svi ćemo mi morati da odgodimo pitanja. Pretpostavimo da nikada nećemo saznati sve?"
<BR>&nbsp;&nbsp;&nbsp;&nbsp;&nbsp;"Onda će saznati naša deca."
<BR>&nbsp;&nbsp;&nbsp;&nbsp;&nbsp;"U tome i jeste naš problem, Šare, mi moramo živeti da bismo imali decu. Moramo stvoriti takav svet u kome će oni imati vremena da uče. Inače..."
<BR>&nbsp;&nbsp;&nbsp;&nbsp;&nbsp;Lavon zaćuta jer je nešto projurilo između stražara kraj ulaza u dvoranu i zastalo uvijajući se.
<BR>&nbsp;&nbsp;&nbsp;&nbsp;&nbsp;"Ima li novosti, File?"
<BR>&nbsp;&nbsp;&nbsp;&nbsp;&nbsp;"Nema", reče Fil slegnuvši celim telom. Noge su mu dotakle pod. "Floskini dvorci niču duž cele brane; uskoro će ih završiti i onda nećemo smeti da im se približimo. Veruješ li još da ih možeš isterati?"
<BR>&nbsp;&nbsp;&nbsp;&nbsp;&nbsp;Lavon potvrdi.
<BR>&nbsp;&nbsp;&nbsp;&nbsp;&nbsp;"Ali zašto?"
<BR>&nbsp;&nbsp;&nbsp;&nbsp;&nbsp;"Prvo, radi efekta. Dugo smo bili u stavu odbrane, mada je ona bila uspešna. Ali moraćemo da počnemo da napadamo, ako želimo da i dalje zbunjujemo Žderače. Drugo, dvorci koje Floska gradi su puni tunela, ulaza i izlaza - za nas su mnogo bolji od larvinih kuća. Strašno mi je kad pomislim šta se moglo dogoditi da su nas Žderači blokirali u ovoj dvorani. Osim toga, potreban nam je mostobran u neprijateljskoj zemlji, File, gde ima Žderača za ubijanje."
<BR>&nbsp;&nbsp;&nbsp;&nbsp;&nbsp;"Ovo je neprijateljska zemlja", reče Fil. "Žderač Stefanost je stanovnik Dna."
<BR>&nbsp;&nbsp;&nbsp;&nbsp;&nbsp;"Ali ona samo postavlja zamke, ne ubija. Kad god poželimo da je ubijemo, naći ćemo je na istom mestu gde smo je ostavili. Prvo treba da istrebimo skakače kao Dikrana i Notolka, plivače kao što je Totar i osnivače kolonija kao što je Floska."
<BR>&nbsp;&nbsp;&nbsp;&nbsp;&nbsp;"Onda najbolje da odmah počnemo, Lavone. Kad dvorci budu gotovi."
<BR>&nbsp;&nbsp;&nbsp;&nbsp;&nbsp;"Da. Pokupi svoje jedinice, Fil. Dođi, Šare, napuštamo dvoranu."
<BR>&nbsp;&nbsp;&nbsp;&nbsp;&nbsp;"Da napadnemo dvorce?"
<BR>&nbsp;&nbsp;&nbsp;&nbsp;&nbsp;"Naravno."
<BR>&nbsp;&nbsp;&nbsp;&nbsp;&nbsp;Šar uze svoje ploče.
<BR>&nbsp;&nbsp;&nbsp;&nbsp;&nbsp;"Bolje da ih ostaviš ovde, smetaće ti u borbi."
<BR>&nbsp;&nbsp;&nbsp;&nbsp;&nbsp;"Ne", reče Šar odlučno. "Neću da ih gubim iz vida. Poneću ih."
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;3.
<BR>&nbsp;&nbsp;&nbsp;&nbsp;&nbsp;Nejasne slutnje prelazile su kao oblaci finog mulja kroz Lavonov mozak dok je vojska napuštala dvoranu na Dnu i penjala se prema termoklini. To ga je utoliko više uznemiravalo što nikada ranije nije osećao nešto slično. Koliko je on mogao da vidi, sve je teklo po njegovom planu. Što je vojska više napredovala, njen se broj povećavao Protoima koji su sa svih strana hitali u njene redove. Disciplina je bila dobra. Svaki čovek je bio naoružan dugačkim, prepariranim iverom i svakom je o pojasu visila kamena sekira, pričvršćena kaišem. Svi su znali da rukuju njome jer ih je Šar tome naučio. Verovatno će biti mnogo smrti pre nego što prođe ovaj dan, ali je smrt bila svakodnevna stvar, a ovog puta je trebalo da žestoko pogodi Žderače.
<BR>&nbsp;&nbsp;&nbsp;&nbsp;&nbsp;Ali Lavonu se nije dopadala hladnoća koja je vladala iznad dubina, ni početak strujanja koje je bilo neprirodno ispod termokline. Utrošili su mnogo dana za prikupljanje vojske, regrutovanje zaostalih vojnika i osiguravanje dvorane. Zatim je došlo intenzivno razmnožavanje, pa vežbanje novorođenih i novoregrutovanih, što je takođe oduzelo mnogo vremena. Mada je sve to bilo bitno, bilo je i nepovratno. Ako ova hladnoća i struja znače preobražaj ka jeseni...
<BR>&nbsp;&nbsp;&nbsp;&nbsp;&nbsp;Ako je tako, ništa se ne može. Taj preobražaj se ne može sprečiti kao ni nastajanje dana ili noći. On dozva najbližeg Paru.
<BR>&nbsp;&nbsp;&nbsp;&nbsp;&nbsp;Blistavi torpedo se okrenu prema njemu. Lavon pokaže prema gore.
<BR>&nbsp;&nbsp;&nbsp;&nbsp;&nbsp;"Evo, dolazi termoklina, Para. Jesmo li dobro usmereni?"
<BR>&nbsp;&nbsp;&nbsp;&nbsp;&nbsp;"Da, Lavone. U ovom pravcu je mesto gde se Dno diže prema nebu. Floskini dvorci su na drugoj strani, tamo gde nas ona neće videti."
<BR>&nbsp;&nbsp;&nbsp;&nbsp;&nbsp;"Peščana brana koja se pruža od severa. Tačno. Biva toplije. Hajdemo."
<BR>&nbsp;&nbsp;&nbsp;&nbsp;&nbsp;Lavon oseti da se njegov let odjednom ubrzava, kao da su ga neki nevidljivi palac i kažiprst izbacili kao zrno. On baci pogled preko ramena da vidi kako ostali prolaze kroz toplotnu barijeru. Ono što je video potreslo ga je bar toliko kao i svako buđenje. Sve do sada nije imao pravu predstavu o veličini svojih snaga i trodimenzionalnoj lepoti njihove dinamične, pokretljive organizacije. Čak su se i Protoi svrstavali u jedinice, slike moći dizale su se, jedna za drugom, za Lavonom s Dna; prvo jedan Nok, kotrljajući se kao svetionik i vodič ostalima, zatim kupasta prethodnica Didina, da pazi da pojedini Žderači ne pobegnu i upozore na opasnost, pa, konačno, ljudi i Protoi, koji su sačinjavali glavninu vojske, u gustim formacijama lepim kao elementarna geometrija, koja je Šaru pomagala pri njihovom formiranju.
<BR>&nbsp;&nbsp;&nbsp;&nbsp;&nbsp;Peščana brana izroni pred njima, velika kao kakav planinski lanac. Lavon se naglo vinu u visinu, dok je naslagano grubo kamenje peščanih zrnaca strelovito jurilo ispod njega kao široka kamena reka. Daleko iza grebena dizale su se u nebo, kroz svetlucavu zelenu tminu, rašljaste stabljike biljne džungle koja je bila njihov cilj. Zbog udaljenosti, još nije mogao da vidi Floskine dvorce, ali je znao da je najduži deo marša iza njih. Čvrsto je stisnuo oči i prokrčio sebi put kroz suncem obasjanu vodu. Napadači se spustiše za njim preko vrha planinskog lanca, u pravilnim tokovima.
<BR>&nbsp;&nbsp;&nbsp;&nbsp;&nbsp;Lavon načini rukom kružni pokret. Jedinica koja je išla za njim, tiho se postroji u veliki paraboloid, sa osovinom u pravcu džungle. Dvorci su se već videli; do formiranja te vojske oni su bili jedini proizvodi tesne saradnje koju je ovaj svet ikada video. Bili su sagrađeni od pojedinačnih mrkih cevi, uskih pri dnu, sastavljenih zajedno u nepravilnom obliku čija je celina bila lepa kao grana korala. U otvoru svake cevi bila je rotifera, Floska, koja se od ostalih Žderača razlikovala četvorolisnom koronom i jednim prstom koji joj je izrastao na leđima, kojim je neprestano valjala tvrde loptice od mrke sline i pričvršćivala ih uz ivicu cevi.
<BR>&nbsp;&nbsp;&nbsp;&nbsp;&nbsp;Kao i obično kad bi ugledao dvorce, kroz Lavonove mišice prostrujala je ledena sumnja. Bili su savršeni i postojali su oduvek kao jedan od glavnih kamenih cvetova leta, davno pre nego što je nastupilo Prvo buđenje ili se pojavili bilo kakvi ljudi. Uz to se, sigurno, nesto događalo s vodom u gornjim slojevima, bila je topla i omamljujuća. Glave Floska zujale su zadovoljno na otvorima njihovih cevi. Sve je bilo onako kako je trebalo da bude, kao što je uvek bilo. Vojska je bila puka fantazija, a napad osuđen na neuspeh pre nego što je uopšte počeo.
<BR>&nbsp;&nbsp;&nbsp;&nbsp;&nbsp;A onda su ih opazili.
<BR>&nbsp;&nbsp;&nbsp;&nbsp;&nbsp;Floske u tren oka nestadoše, naglo se uvlačeći u svoje cevi. Tiho zujanje izazvano njihovim neprekidnim hranjenjem svim što je prolazilo prestalo je. Zrna prašine kovitlala su se u svetlosti oko dvorca.
<BR>&nbsp;&nbsp;&nbsp;&nbsp;&nbsp;Lavon se nasmešio. Ne tako davno, Floske bi samo pričekale da im ljudi priđu dosta blizu, pa bi ih onda usisale, tu i tamo, možda, uz slabu borbu, nekoliko prekida u zujanju, dok veliki zalogaji ne bi bili složeni i ubačeni u njihove mlinove. Sad su se, naprotiv, sakrile. Bojale su se.
<BR>&nbsp;&nbsp;&nbsp;&nbsp;&nbsp;"Napred!" viknuo je što je jače mogao. "Ubijte ih! Ubijte ih dok su dole."
<BR>&nbsp;&nbsp;&nbsp;&nbsp;&nbsp;Vojska pojuri za njim sa zaglušujućim povicima. Taktika je iščezla. Venac od latica se raširio po Lavonovom licu i zujeći vir ga povuče prema svom mračnom središtu. Mahao je divlje svojim oštrim drvenim mačem.
<BR>&nbsp;&nbsp;&nbsp;&nbsp;&nbsp;Oštrica prodre duboko u trepetljike. Rotifera viknu kao sirena i povuče se u svoju cev, skrivajući svoje ranjeno lice. Lavon ju je neumoljivo progonio.
<BR>&nbsp;&nbsp;&nbsp;&nbsp;&nbsp;U unutrašnjosti dvorca vladao je dubok mrak, mahnito strujanje koje je prolazilo pored njega bacalo ga je od jednog kamenog zida prema drugom. On zaškrguće zubima i poče bosti drvenim mačem. Odjednom udari u meku površinu i još jedan vrisak mu zazvoni u ušima pomešan sa odlomcima Lavonovog sopstvenog jezika, lišen smisla i strastan u agoniji. Udarao je sve dok glas nije umukao i nastavio da udara dokle god nije ponovo zavladao sobom.
<BR>&nbsp;&nbsp;&nbsp;&nbsp;&nbsp;Čim je opet zagospodario sobom, zavukao je ruku u raskomadano telo da nađe jaja. Šiljak ih je pronašao i probo. Dršćući, on se povuče do otvora cevi i bez razmišljanja se baci na prvog Žderača, prosto da ga mine užas.
<BR>&nbsp;&nbsp;&nbsp;&nbsp;&nbsp;To je bila jedna Dikran; ona odmah žestoko nasrnu na njega. Čak i Žderači su nešto naučili o saradnji. A Dikran se dobro bori u otvorenoj vodi. Ona je bila najbolje pojačanje koje su Floske mogle pozvati u pomoć.
<BR>&nbsp;&nbsp;&nbsp;&nbsp;&nbsp;Dikranin oklop je sasvim lako iskrivio šiljak Lavonovog oštrog ivera. On je ubadao žestoko, nastojeći da pronađe šav, ali pokretljivo stvorenje mu nije pružalo mogućnost da cilja. Svom snagom je napadalo na njega i njegova zujeća korona obujmila mu je glavu i priljubila mu ruke uz bokove.
<BR>&nbsp;&nbsp;&nbsp;&nbsp;&nbsp;Žderač se grčevito strese i omlitavi. Lavon je sebi probijao put pola zamahujući, pola sekući oko sebe. Jedan Didin je odlazio izvlačeći svoj organ za kvačenje. Dikranin leš potonu lebdeći.
<BR>&nbsp;&nbsp;&nbsp;&nbsp;&nbsp;"Hvala", gušeći se reče Lavon. Proto otplovi ne odgovorivši ništa. Nije imao dovoljno trepetljika da bi mogao da podražava ljudski govor. Možda nije za to imao ni volje, jer Didini nisu bili mnogo druželjubivi.
<BR>&nbsp;&nbsp;&nbsp;&nbsp;&nbsp;Opet se našao u viru koji ga je povukao dole i zgrčio je svoju desnu ruku. Za sledećih pet minuta koji su prohujali kao u snu usvojio je tehniku borbe protiv nepomičnih sišućih Floskina. Umesto da se bori protiv struje i da vitla mačem tamo-amo, on se prepusti vrtlogu da ga nosi, držeći mač među kolenima, sa oštricom prema dole. Rezultat je bio bolji nego što se nadao. Vrh pokretan Floskinom sopstvenom snagom prodro je u mekano crvoliko telo do polovine, dok se ono bilo otvorilo kao zamka za ljudski plen. Posle svakog susreta, Lavon bi svirepo obavio odvratan ceremonijal uništavanja jaja.
<BR>&nbsp;&nbsp;&nbsp;&nbsp;&nbsp;Konačno je izišao iz jedne cevi i konstatovao da se bitka udaljila od njega. Zastao je na rubu da povrati dah, držeći se ispupčenih providnih komada kamena i posmatrajući bitku. Bilo je teško u ovoj gužvi pratiti bitku u vojničkom smislu, ali, koliko je mogao da vidi, rotiferi su rđavo prolaziIi. Oni nisu znali kako da se suprotstave tako brižljivo organizovanom napadu, jer, u suštini, oni uopšte nisu inteligentni.
<BR>&nbsp;&nbsp;&nbsp;&nbsp;&nbsp;Didini su prelazili s jedne strane bojnog polja na drugu, u dve guste, ubitačno efikasne grupe, uništavajući i opkoljavajući rotifere-plivače u jatima. Lavon je video ništa manje nego pola tuceta Žderača koje su uhvatili Parini odredi; pri tome je svaki Par gurao žrtvu u mreži trihocista prema Dnu, gde će se, svakako, zagušiti. Iznenadio se kad je video jednog od malobrojnih Voka koji su pratili njegovu vojsku kako udara jednog preplašenog Rotara svojim u suštini bezopasnim pipcima. Žderač je izgledao i suviše iznenađen da bi se borio i Lavon je mogao sebi da predstavi kako se on osećao.
<BR>&nbsp;&nbsp;&nbsp;&nbsp;&nbsp;Neko polagano dopliva do njega odozdo. Bio je to stari Šar, sav zadihan. Lavon mu pruži ruku i dovuče ga do otvora cevi. Na licu mu se ocrtavao užas, napola od šoka, napola od žalosti.
<BR>&nbsp;&nbsp;&nbsp;&nbsp;&nbsp;"Ode, Lavone", reče "Ode. Izgubljeno."
<BR>&nbsp;&nbsp;&nbsp;&nbsp;&nbsp;"Šta? Šta je otišlo? Šta se dogodilo?"
<BR>&nbsp;&nbsp;&nbsp;&nbsp;&nbsp;"Ploča. Bio si u pravu. Trebalo je da znam." Jecao je grčevito.
<BR>&nbsp;&nbsp;&nbsp;&nbsp;&nbsp;"Kakva ploča? Smiri se. Šta se dogodilo? Jesi li izgubio jednu ili obe istorijske ploče?"
<BR>&nbsp;&nbsp;&nbsp;&nbsp;&nbsp;Njegovom učitelju se polako vraćao dah. "Jednu", reče žalosno. "Pala mi je u bici. Drugu sam sakrio u jednu praznu Floskinu cev. Ali izgubio sam prvu - baš onu koju sam počeo da dešifrujem. Pala je sasvim na dno, a ja se nisam usudio da krenem u potragu za njom - mogao sam samo da pratim kako je, kovitlajući se, tonula u tminu. Mogli bismo večno da prosejavamo pesak, nikad je ne bismo našli."
<BR>&nbsp;&nbsp;&nbsp;&nbsp;&nbsp;Zagnjurio je lice u ruke. Naslonjen na rub mrke cevi, izgledao je i patetično i apsurdno. Lavon nije znao šta da kaže. Čak i njemu je bilo jasno da je gubitak bio vrlo veliki, možda, konačan, da strašna praznina u njihovom pamćenju koja se tiče događaja pre Prvog buđenja možda nikad neće biti ispunjena. Šta je to za Šara značilo, mogao je samo da nasluti.
<BR>&nbsp;&nbsp;&nbsp;&nbsp;&nbsp;Drugo se ljudsko biće spusti okrećući se prema njemu. "Lavone!" vikao je Fil. "Uspeli smo! Plivači, ono što je ostalo od njih, beže. Još ima nekih Floski u dvorcima, skrivenih u mraku. Kad bismo samo mogli da ih namamimo na otvoren prostor."
<BR>&nbsp;&nbsp;&nbsp;&nbsp;&nbsp;Vraćen ponovo u sadašnjost, Lavonov mozak je odmeravao sve mogućnosti. Čitav napad mogao bi, ipak, doživeti neuspeh ako se Floske uspešno ukopaju. Masovan pokolj nije, ipak, bio jedini cilj, oni su krenuli da osvoje dvorce.
<BR>&nbsp;&nbsp;&nbsp;&nbsp;&nbsp;"Šare, jesu li cevi povezane jedna s drugom?"
<BR>&nbsp;&nbsp;&nbsp;&nbsp;&nbsp;"Da", reče starac ravnodušno. "To je neprekinuti sistem." Lavon skoči u otvorenu vodu. "Hajde, Fil. Napašćemo ih iz pozadine." Okrenuvši se, zaroni u otvor cevi, a Fil ga je u stopu pratio.
<BR>&nbsp;&nbsp;&nbsp;&nbsp;&nbsp;Bilo je vrlo mračno i voda je bila zagađena smradom pređašnjeg vlasnika cevi, ali posle kraćeg traženja Lavon pronađe otvor koji je vodio u susednu cev. Po nagibu zidova bilo je lako pogoditi koji put vodi ka izlasku; sve što su Floske gradile imalo je kupast oblik, koji se razlikovao samo po veličini. Lavon se odlučno uputi prema glavnom vodu, idući stalno naniže i ka užem delu. Prođoše i pored jednog otvora iznad kojeg se voda žestoko penušala i iz kojeg je dopiralo prigušeno zujanje i buka. Lavon je zastao da bi ispitao rupu svojim mačem. Rotifer zaprepašćeno uzvikne i povuče svoj ranjeni rep gore, nehotice se opustivši sa zidova cevi. Lavon krenu dalje sa osmehom. Ljudi će gore dovršiti poraz.
<BR>&nbsp;&nbsp;&nbsp;&nbsp;&nbsp;Kad su, najzad, doprli do glavnog voda, Lavon i Fil krenuše metodično od jedne grane do druge, probadajući iznenađene Žderače kopljima odostrag, ili odlepljujući ih sa zidova kako bi ljudi spolja mogli da dopru do njih dok su se snagom svojih sopstvenih korona dizali gore. Trubasti oblik cevi onemogućio je Žderačima da se bore ili da iznenada napadnu iz pozadine; svaka Floska je imala samo jednu prostoriju, koju nikad nije napuštala.
<BR>&nbsp;&nbsp;&nbsp;&nbsp;&nbsp;Osvajanje dvoraca nije trajalo duže od petnaest minuta. Dan se upravo bližio kraju kad se Lavon pojavio sa Filom na izlazu iz jednog tornja, da baci pogled na prvi Grad čoveka.
<BR>&nbsp;&nbsp;&nbsp;&nbsp;&nbsp;Ležao je u tami, sa čelom položenim na kolena, nepomičan kao mrtvac. Voda je bila zagušljiva, hladna, mrak potpun. Oko njega su bili zidovi jedne cevi Floskinih dvoraca, iznad njega jedan Para je stavljao novo zrno peska na novi krov. Ostali deo vojske se odmarao u drugim cevima, pokrivenim novim kamenim krovovima, ali se nije čuo nikakav zvuk, ni kretanje, ni glasovi. Bilo je tiho kao u grobu.
<BR>&nbsp;&nbsp;&nbsp;&nbsp;&nbsp;Lavonove misli su tekle polagano i bile su teške kao sirup. Bio je u pravu što se tiče mene godišnjih doba. Jedva je imao vremena da prebaci svoje ljude iz dvorana u dvorce pre nego što je mena počela. Onda su se vode sveta jednom okrenule, dovodeći nebo do Dna i Dno do neba i mešajući oboje. Termoklina je bila uništena, dok je proleće, iduće godine, ponovo ne formira.
<BR>&nbsp;&nbsp;&nbsp;&nbsp;&nbsp;I, neizbežno, nagla promena temperature i koncentracija kiseonika opet je uticala na žlezde, koje su počele da proizvode spore. Okrugla ljuska se zatvarala oko Lavona, i on nije mogao ništa da preduzme da bi to sprečio. Bio je to proces bez prisustva volje; tako lišen učestvovanja njegove volje kao i kucanje njegovog srca. Skoro će i ulje koje stvara svetlost početi da se luči u spori i da izbacuje hladnu pokvarenu vodu, a onda će doći san.
<BR>&nbsp;&nbsp;&nbsp;&nbsp;&nbsp;A sve to baš u trenutku kad su doživeli takav uspeh, kad su se smestili u neprijateljskoj zemlji, došli u priliku da zauvek unište Žderače: Sad su Žderači izlegli jaja i iduće godine moraće se sve početi iz početka. A ploča je bila izgubljena; nije još ni bio potpuno svestan toga šta će to značiti za budućnost.
<BR>&nbsp;&nbsp;&nbsp;&nbsp;&nbsp;Začu se tihi šum kad se poslednje zrno peska spustilo na krov spore. Ali to nije izazvalo u njemu očajanje, protiv koga se borio od početka. Umesto toga, s njime kao da je stigao talas čudnog zadovoljstva u kome se njegova svest počela brže gasiti. Ipak, bili su u sigurnosti. Nisu mogli biti izbačeni iz dvorca. A iduće godine biće manje Žderača jer su mnogo jaja uništili... A još je preostala jedna ploča... Mir i hladnoća, tama i tišina.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Drugi ciklus
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;U zabitom ćošku Mlečnog puta vodeni svet Hidrot se neprekidno vrti oko crvene zvezde - Tau Ceti. Mnogo meseci život je vrveo u njegovim jezerima i barama; ali se sada sunce povlači sa zenita, i sneg pada, i navire led iz večnog okeana. Život ponovo pada u san i prividnu smrt, a borbe, i strasti, i ambicije, i porazi hiljada miliona mikroskopskih bića povlače se u limb, gde takve stvari uopšte nisu važne. Ne, takve stvari uopšte nisu važne dok vlada zima na Hidrotu, ali, zima je nesiguran vladar.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;Stari Sar najzad spusti debelu izglodanu metalnu ploču i zagleda se kroz prozor dvorca, odmarajući oči na svetlucavoj zelenozlatnoj unoći letnjih voda. U slaboj fluorescenciji koja je titrala po njemu, dolazeći s Noka koji je tromo dremao u udubljenju u sobi, Lavon je mogao da zapazi da je Šar, zapravo, mlad čovek. Njegovo je lice bilo tako nežno da se moglo naslutiti da nije prošlo mnogo vremena otkako je prvi put izišao iz svoje spore.
<BR>&nbsp;&nbsp;&nbsp;&nbsp;&nbsp;Ali, naravno, nije bilo nikakva razloga da očekuje da to bude star čovek. Svim Šarima se dodavao pridev 'Stari'. Razlog tome, kao i razlozi za sve drugo, bio je zaboravljen, ali se običaj sačuvao. Taj pridev je, makar, davao težinu i dostojanstvo njegovom zvanju - centru mudrosti celog naroda, kao što je svaki Lavon od pamtiveka bio centar vlasti,
<BR>&nbsp;&nbsp;&nbsp;&nbsp;&nbsp;Sadašnji Šar je pripadao XVI generaciji i, prema tome, bio je bar dva godišnja doba mlađi od samog Lavona. Ako je on bio star, onda je to bilo samo po znanju.
<BR>&nbsp;&nbsp;&nbsp;&nbsp;&nbsp;"Lavone, biću iskren s tobom", reče Šar, najzad, ne prestajući da gleda kroz visoki, nepravilni prozor. "Ti si došao k meni u doba svoje zrelosti, da čuješ tajne s metalnih ploča, kao što su tvoji preci dolazili mojim precima. Mogu ti saopštiti neke od njih - ali ja ne znam šta pretežnim delom znače natpisi na pločama."
<BR>&nbsp;&nbsp;&nbsp;&nbsp;&nbsp;"Posle toliko generacija?" upitao je Lavon iznenađeno. "Zar nije već Šar III prvi otkrio kako se ploče čitaju, pre ko zna koliko vremena?"
<BR>&nbsp;&nbsp;&nbsp;&nbsp;&nbsp;Mladi čovek se okrete i pogleda Lavona očima koje su potamnele i povećale se od dubina u koje su gledale. "Ja mogu da pročitam šta piše na pločama, ali najveći deo toga ne znači ništa. A što je najgore, ploče su nepotpune. Nisi to znao? Jesu. Jedna je izgubljena u bici za vreme prvog rata sa Žderačima, kad su ovi dvorci još bili u njihovim rukama."
<BR>&nbsp;&nbsp;&nbsp;&nbsp;&nbsp;"A zašto sam onda uopšte došao?" reče Lavon. "Ima li išta značajno u onom što je ostalo od ploča? Sadrže li one doista mudrost Stvaralaca, ili je i to sve mit?"
<BR>&nbsp;&nbsp;&nbsp;&nbsp;&nbsp;"Ne. Istina je", Šar reče polako, "onoliko, koliko je ima."
<BR>&nbsp;&nbsp;&nbsp;&nbsp;&nbsp;On zaćuta, i oba čoveka se osvrnuše i zagledaše se u sablasno biće koje se naglo pojavilo ispred prozora. A onda Šar ozbiljno reče:
<BR>&nbsp;&nbsp;&nbsp;&nbsp;&nbsp;"Uđi, Para."
<BR>&nbsp;&nbsp;&nbsp;&nbsp;&nbsp;Organizam po obliku sličan papuči, gotovo providan, osim na hiljade crno-srebrnih zrnaca i mehurića u njegovoj unutrašnjosti; klizio je u sobu lebdeći, uz bešumno kovitlanje trepetljika. Za trenutak je ostao tih, razgovarajući telepatski s Nokom koji je lebdeo u udubljenju, po obrednom običaju svih Protoa. Nijedno živo biće nije nikad čulo ove razgovore, ali nije bilo nimalo sumnje da oni postoje; ljudi već generacijama koriste Protoe za saobraćanje na daljinu.
<BR>&nbsp;&nbsp;&nbsp;&nbsp;&nbsp;A onda Parine trepetljike još jednom zazujaše. "Stigli smo, Šare i Lavone, kao što je običaj."
<BR>&nbsp;&nbsp;&nbsp;&nbsp;&nbsp;"I, dobro došli", reče Šar. "Lavone, ostavimo sada za trenutak tu priču s pločama, dok ne čuješ šta Para ima da ti kaže; to je deo znanja kojim Lavoni moraju raspolagati kad stupaju u službu, a to dolazi pre ploča. Ja ti mogu donekle staviti do znanja šta smo mi. Ali Para ima da ti kaže nešto tome šta mi nismo."
<BR>&nbsp;&nbsp;&nbsp;&nbsp;&nbsp;Lavon blagonaklono klimne glavom posmatrajući kako se Proto smešta na tesani sto za kojim je Šar sedeo. U tom stvorenju je bilo toliko savršenstva i jednostavnosti građe, toliko elegancije i sigurnosti pokreta, da je on jedva mogao da poveruje u svoju novostečenu zrelost. Posmatrajući Paru, kao i druge Protoe, njemu se činilo da on sam nije dovršen.
<BR>&nbsp;&nbsp;&nbsp;&nbsp;&nbsp;"Znamo da u ovom svetu logično nema mesta za čoveka", naglo je zabrujao svetlucavi, dotle nepomični valjak na stolu. "Naše sećanje je zajednička svojina celog našeg roda. Ono doseže daleko u prošlost, još dok nije bilo ljudi ni bilo čega što bi makar približno bilo slično ljudima. Ono takođe kaže da su se jednom, jednog dana, ljudi našli ovde, iznenada i u priličnom broju. Njihove spore su prekrile dno. Mi smo pronašli te spore ubrzo posle našeg godišnjeg buđenja, i u njima smo videli ljudska bića kako spavaju.
<BR>&nbsp;&nbsp;&nbsp;&nbsp;&nbsp;A onda su ljudi razbili svoje spore i izišli. U prvo vreme je izgledalo da su bespomoćni, i Žderači su ih proždirali na desetine, kao što su u tim danima oni žderali sve što se kretalo. Ali to se uskoro okončalo. Ljudi su bili inteligentni, aktivni. Oni su bili obdareni nečim, nekim svojstvom koje nije imalo nijedno drugo biće u ovom svetu. To nisu imali čak ni divlji Žderači. Ljudi su nas organizovali da istrebimo Žderače, i u tome je bila razlika: ljudi su imali inicijativu. Mi sada poznajemo tu reč koju smo od vas primili, i mi se njome služimo, ali mi još i danas ne znamo šta ona hoće da kaže."
<BR>&nbsp;&nbsp;&nbsp;&nbsp;&nbsp;"Vi ste se borili s nama", reče Lavon.
<BR>&nbsp;&nbsp;&nbsp;&nbsp;&nbsp;"I to rado. Mi nikad ne bismo ni pomislili na taj rat, ali on je bio dobar i doneo je dobro. Ali smo se, ipak, čudili. Videli smo da ljudi slabo plivaju, slabo koračaju, slabo gmižu, slabo se penju. Videli smo da su ljudi sazdani tako da prave i koriste oruđe, a to je ono što mi ni do danas ne shvatamo. Čemu služe udovi prikladni za oruđe kao što su ljudske ruke? Mi to ne znamo. Izgleda jasno da tako bitno različita stvar mora voditi mnogo većoj vlasti nad svetom nego što se zapravo pokazalo da ljudi mogu da ostvare."
<BR>&nbsp;&nbsp;&nbsp;&nbsp;&nbsp;Lavonu se vrtelo u glavi.
<BR>&nbsp;&nbsp;&nbsp;&nbsp;&nbsp;"Para, nisam imao ni pojma da je tvoj narod filozofski nastrojen."
<BR>&nbsp;&nbsp;&nbsp;&nbsp;&nbsp;"Protoi su stari", reče Šar. Ponovo se okrenuo prema prozoru, prekrstivši ruke na leđima.
<BR>&nbsp;&nbsp;&nbsp;&nbsp;&nbsp;"Oni nisu filozofi, Lavone, nego su nemilosrdni logičari. Slušaj Paru."
<BR>&nbsp;&nbsp;&nbsp;&nbsp;&nbsp;"Ovakvo razmišljanje može imati samo jedan ishod", reče Para. "Naš čudni saveznik, čovek, nije bio sličan ničem u ovom svetu. On je bio, a i sad je, neprikladan za njega. On ne pripada ovamo, on je prilagođen. To nas navodi na pomisao da ima drugih svetova osim ovoga, ali gde su ti svetovi, i kakvi su, to nismo u stanju da zamislimo, nemamo mašte, a to ljudi znaju."
<BR>&nbsp;&nbsp;&nbsp;&nbsp;&nbsp;Da li se to biće ruga? Lavon nije znao. Polako je rekao: "Drugi svetovi? Kako to može biti?"
<BR>&nbsp;&nbsp;&nbsp;&nbsp;&nbsp;"Mi ne znamo", zujao je Parin jednolični glas. Lavon je čekao, ali Proto, očigledno, nije više imao šta da kaže.
<BR>&nbsp;&nbsp;&nbsp;&nbsp;&nbsp;Šar je opet seo na prozor lupkajući se po kolenima i posmatrajući kako nejasne prilike dolaze i odlaze u osvetljenom zalivu.
<BR>&nbsp;&nbsp;&nbsp;&nbsp;&nbsp;"To je sasvim tačno", reče. "To razjašnjava ono što je napisano na pločama. Ja ću ti reći šta ploče kažu. Mi smo bili sazdani, Lavone. Bili smo sazdani od ljudi koji nisu bili ovakvi kakvi smo mi, ali koji su ipak bili naši preci. Njih je zadesila neka nesreća i oni su nas stvorili i smestili u naš svet - tako da je, mada su oni morali umreti, ljudski rod dalje živeo."
<BR>&nbsp;&nbsp;&nbsp;&nbsp;&nbsp;Lavon ustade s prostirke ispletene od algi na kojoj je sedeo.
<BR>&nbsp;&nbsp;&nbsp;&nbsp;&nbsp;"Ti možda misliš da sam ja budala", reče oštro.
<BR>&nbsp;&nbsp;&nbsp;&nbsp;&nbsp;"Ne. Ti si naš Lavon, ti imaš pravo da znaš činjenice, a s njima radi šta znaš."
<BR>&nbsp;&nbsp;&nbsp;&nbsp;&nbsp;Šar prebaci svoja opnasta stopala natrag u sobu. "Možda je teško poverovati u to što sam ti rekao, ali izgleda da je to istina. To potvrđuje i ono što Para kaže. Naša neprikladnost da ovde živimo je očigledna. Evo nekoliko primera:
<BR>&nbsp;&nbsp;&nbsp;&nbsp;&nbsp;Četiri Šara pre mene su otkrila da nećemo napredovati u proučavanju dok ne naučimo kako da kontrolišemo toplotu. Mi smo hemijskim putem proizveli dovoljno toplote da pokažemo kako se i sama voda oko nas menja kad temperatura postane dovoljno visoka ili dovoljno niska, što smo od početka znali. Ali, to je sve."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Zato što se toplota koja se proizvede u otvorenoj vodi raznosi isto toliko brzo kao što se i proizvede. Jednom smo pokušali da zagradimo tu toplotu i razneli smo čitav jedan hodnik u dvorcu i ubili sve što je bilo u blizini. Potres je bio strašan. Izmerili smo pritiske koji su sudelovali u eksploziji i ustanovili smo da im se ne bi mogla suprotstaviti nijedna stvar. Prema teoriji bi moralo biti i jačih materija - ali nama je potrebna toplota da ih proizvedemo.
<BR>&nbsp;&nbsp;&nbsp;&nbsp;&nbsp;Razmotrimo našu hemiju. Mi živimo u vodi. Izgleda da se sve topi u vodi do izvesne mere. Kako onda možemo do kraja da izvodimo neki hemijski eksperiment? Kako možemo da napravimo rastopinu, kad se ona stalno razblažuje? Ne znam. Svaka ulica me vodi do istih kamenih vrata. Mi smo bića koja misle, Lavone, ali postoji nešto iz osnova pogrešno u tome kako mi shvatamo ovaj svet u kome živimo. Naše mišljenje, jednostavno, ne dovodi do rezultata."
<BR>&nbsp;&nbsp;&nbsp;&nbsp;&nbsp;Lavon nemarno zabaci svoju kosu koja je lebdela.
<BR>&nbsp;&nbsp;&nbsp;&nbsp;&nbsp;"Možda misliš na pogrešne rezultate. Mi nemamo teškoća s ratovanjem ili usevima, ali sa sličnim praktičnim stvarima. Ako ne možemo da proizvedemo dovoljno toplote, ništa zato, većini nas će to biti svejedno. Ona nam nije potrebna. A kakav bi taj drugi svet morao biti, taj u kome su naši preci živeli? Je li on išta bolji od ovoga?"
<BR>&nbsp;&nbsp;&nbsp;&nbsp;&nbsp;"Ne znam", priznade Šar. "Bio je toliko različit, da ih je teško uporediti. Metalne ploče pričaju nam o ljudima koji su putovali od jednog mesta do drugog u posudi koja se sama kretala. Jedino sa čime to mogu da uporedim jesu barčice od alga kremenjašica u kojima naša deca klize duž termokline, ali se, očigledno, mislilo na nešto mnogo veće.
<BR>&nbsp;&nbsp;&nbsp;&nbsp;&nbsp;Zamišljam ogromnu barku zatvorenu sa svih strana, dovoljno veliku da može da primi mnogo ljudi, možda dvadeset ili trideset. Ona bi morala generacijama da putuje kroz neku vrstu prostora gde nije bilo vode za disanje, tako da su ljudi morali da nose svoju vodu sa sobom i da je neprestano obnavljaju. Nije bilo godišnjih doba, led se nije stvarao na nebu, jer nije bilo neba u zatvorenoj barci, i zbog toga nije bilo ni formiranja spora.
<BR>&nbsp;&nbsp;&nbsp;&nbsp;&nbsp;A onda se barka nekako razbiIa. Ljudi koji su bili u njoj znali su da moraju umreti. Oni su nas stvorili i smestili su nas ovamo kao svoju decu. Budući da su morali umreti, oni su ispisali ove ploče, da nam ispričaju šta se dogodilo. Verujem da bismo bolje shvatili da imamo ploču koju je Šar I izgubio za vreme rata, ali je nemamo."
<BR>&nbsp;&nbsp;&nbsp;&nbsp;&nbsp;"Cela stvar zvuči kao bajka", reče Lavon sležući ramenima. "Ili kao pesma. Razumem zašto je ne shvataš, ali ne razumem zašto se mučiš da shvatiš."
<BR>&nbsp;&nbsp;&nbsp;&nbsp;&nbsp;"Zbog ploča", reče Sar. "Ti si ih sam sada imao u rukama i zato znaš da mi nemamo ništa što bi im bilo slično. Mi imamo grube, nečiste metale koje smo iskovali, metale koji traju izvesno vreme a onda propadaju. AIi ploče blistaju i blistaju, iz generacije u generaciju. One se ne menjaju. Naši čekići i oruđa za urezivanje lome se na njima, ona toplota koju smo u stanju da proizvedemo ne deluje na njih. Ove ploče nisu bile napravljene u našem svetu - sama ta činjenica me podstiče na to da smatram važnom svaku reč na njima. Neko se prilično pomučio da načini ove neuništive ploče i da nam ih ostavi. Neko kome je reč zvezde bila toliko važna da ju je četrnaest puta ponovio, uprkos tome što ova reč prividno ništa ne znači. Verujem da ako su naši tvorci ponovili jednu reč ma i samo dva puta na ploči koja je trebalo da večno traje da je, onda, njeno značenje važno za nas."
<BR>&nbsp;&nbsp;&nbsp;&nbsp;&nbsp;Lavon ponovo ustade.
<BR>&nbsp;&nbsp;&nbsp;&nbsp;&nbsp;"Svi ovi novi svetovi, i goleme barke, i besmislene reči - ne mogu reći da sve to ne postoji, ali ne shvatam u čemu je njihov značaj", reče. "Šari od pre nekoliko generacija su se čitavog života trudili da nam odgaje bolje alge i da nam pokažu kako da ih negujemo, umesto da stihijski živimo od bakterija. Još pre toga, Šari su planirali ratne mašine i ratove. To je bio značajan posao. Lavoni iz tog vremena su se, očigledno, snalazili i bez metalnih ploča i njihovih zagonetki, a pobrinuli su se da i Šari ostanu bez njih. Što se mene tiče, ti se možeš zabavljati pločama ako ti se više dopadaju nego poboljšavanje useva - ali ja smatram da bi ih trebalo baciti."
<BR>&nbsp;&nbsp;&nbsp;&nbsp;&nbsp;"U redu", reče Šar sležući ramenima. "Ako ti se ne dopadaju; onda je naš razgovor završen. Hajdemo."
<BR>&nbsp;&nbsp;&nbsp;&nbsp;&nbsp;Sa vrha stola začuo se šum. Para se dizao u talasima tresući trepetljikama, nalik na vale koji su ovlaš prelazili preko nežnih gljiva posejanih po dnu. Para je bio tako tih da je Lavon na njega zaboravio, a činilo mu se da je i Šar zaboravio na njega.
<BR>&nbsp;&nbsp;&nbsp;&nbsp;&nbsp;"Ovo je značajna odluka", zatitrali su talasi zvuka. "Svaki Proto je to čuo i slaže se s tim. Mi smo se već dugo plašili ovih metalnih ploča, plašili smo se da će ljudi shvatiti njihov sadržaj i, prema onome što one kažu, otići na neko tajno mesto ostavivši Protoe. A sad se ne plašimo."
<BR>&nbsp;&nbsp;&nbsp;&nbsp;&nbsp;"Nije trebalo da se bilo čega plašite", reče milosrdno Lavon.
<BR>&nbsp;&nbsp;&nbsp;&nbsp;&nbsp;"Nijedan Lavon pre tebe nije to rekao", reče Para. "Milo nam je. Bacićemo te ploče, kao što naređuje Lavon."
<BR>&nbsp;&nbsp;&nbsp;&nbsp;&nbsp;Rekavši to, bleštava prilika zamače kroz prozor. Sa sobom je odnela preostalu ploču koja je bila ispod nje, na stolu, pažljivo je držeći savijenu vrhovima svojih trbušastih trepetljika. U njenom providnom telu nabujale su vakuole, da joj povećaju mogućnost lebdenja kako bi mogla da nosi veliku težinu.
<BR>&nbsp;&nbsp;&nbsp;&nbsp;&nbsp;Šar se s krikom baci prema prozoru.
<BR>&nbsp;&nbsp;&nbsp;&nbsp;&nbsp;"Stani, Para!"
<BR>&nbsp;&nbsp;&nbsp;&nbsp;&nbsp;Ali Para je već otišao, toliko brzo da nije ni čuo poziv. Šar se presamitio i jednim ramenom se naslonio na zid kule. Nije ništa rekao. Njegovo lice je dosta rečito govorilo. Lavon nije mogao duže da ga posmatra od jednog trenutka.
<BR>&nbsp;&nbsp;&nbsp;&nbsp;&nbsp;Senke dvojice ljudi počele su polako da igraju po neravnom tesanom podu. Nok je sišao k njima sa svoda udubljenja, uzburkavajući vodu svojim jedinim debelim pipkom, dok mu je unutrašnja svetlost nepravilno svetlucala. I on je otplovio kroz prozor sa svojim rođakom i polako utonuo na Dno. Njegov jarki sjaj je polako tamneo, zatitrao u dubinu i ugasio se.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;Posle toga, Lavon dugo nije razmišljao o tom gubitku. Mnogo posla je čekalo. Održavanje dvoraca bio je zadatak kome se nije mogao sagledati kraj. Hiljade zamršenih hodnika pretilo je da će se srušiti, a nijedan Šar još nije izmislio malter koji bi bio tako dobar kao pljuvačka rotifera, koji su ih nekad sagradili. Uz to su i prozori, koji su u davna vremena nasumce probijani, bili nesigurni. Građevina Žderača, sagrađena po nagonu, nije bila prikladna za potrebe njenih ljudskih stanovnika.
<BR>&nbsp;&nbsp;&nbsp;&nbsp;&nbsp;A tu su bili i usevi. Ljudi se nisu više samo povremeno hranili, zgrabivši, tu i tamo, koju bakteriju. Sad su imali lebdeće prostirke od naročitih vodenih gljiva i alga, i lišaje na dnu, bujne i hranljive, koje su ari gajili već pet generacija. Ove useve trebalo je neprestano plevitl i paziti da starije i manje inteligentne vrste Protoa ne pasu po njima. U ovom poslednjem zadatku, pametniji i dalekovidiji tipovi Protoa sarađivali su s ljudima, ali su ljudi ipak bili prinuđeni da i njih nadziru.
<BR>&nbsp;&nbsp;&nbsp;&nbsp;&nbsp;Ubrzo posle rata sa Žderačima, ušlo je u običaj da se napadaju trome i glupe alge kremenjašice čije su se tanke i krhke staklaste ljuske tako lako lomile i koje nisu bile u stanju da shvate da prijateljski glas ne mora uvek dolaziti od prijatelja. Još i sada je bilo ljudi koji bi razbili po koju ljusku kremenjašice kad niko nije gledao, ali su oni smatrani varvarima, na veliko čuđenje Protoa. Smušen i prostodušni govor ovih bogato izrezbarenih biljaka naveo je ljude da ih smatraju domaćim životinjama - a to Protoi nikako nisu mogli da shvate. Naročito stoga što su ljudi priznavali da su upola pečene kremenjašice izvrsno jelo.
<BR>&nbsp;&nbsp;&nbsp;&nbsp;&nbsp;Lavon se već odavno složio s tim da je razlika između algi bila sasvim neznatna. Na kraju krajeva, ljudi su jeli alge lančarice, koje su se od kremenjašica razlikovale samo po trima karakteristikama: njihove su ljuske bile elastične, nisu mogle da se miču (a to su, uostalom, mogle samo neke grupe kremenjašica) i nisu govorile. Lavonu se, međutim, činilo, kao i većini ljudi, da tu ima nekakve razlike, shvatili to Protoi ili ne, i to je bilo sve. Osećao je, dakle, kao svoju dužnost naslednog vođe ljudi, da štiti kremenjašice od nekolicine zverokradica koje su prkosile običaju, vrebajući ih u visokim slojevima sunčanog neba.
<BR>&nbsp;&nbsp;&nbsp;&nbsp;&nbsp;No, Lavon je ipak konstatovao da uprkos velikom poslu, nikako ne može da zaboravi trenutak kad su Poslednji podaci o čovekovom poreklu i sudbini bili odneseni zbog njegovog sopstvenog lakomislenog preterivanja.
<BR>&nbsp;&nbsp;&nbsp;&nbsp;&nbsp;Od Pare se moglo zatražiti da vrati ploče, objasniti mu da je posredi greška. Protoi su posedovali neumoljivu logiku, ali su poštovali čoveka, bili su navikli na ljudsku nelogičnost i mogli bi se pod pritiskom predomisliti.
<BR>&nbsp;&nbsp;&nbsp;&nbsp;&nbsp;Žao nam je. Ploče su bile odnesene preko praga i ispuštene u zalivu. Naredićemo da se Dno pretraži, ali ...
<BR>&nbsp;&nbsp;&nbsp;&nbsp;&nbsp;S neprijatnim osećanjem koje nije mogao da uguši, Lavon je znao da će odgovor biti takav ili vrlo sličan tome. Kad bi Protoi ocenili da je nešto bezvredno, oni to nisu skrivali po sobama kao stare žene. Oni bi to odbacili - i to uspešno.
<BR>&nbsp;&nbsp;&nbsp;&nbsp;&nbsp;Ali, uprkos griže savesti, Lavon je bio gotovo uveren da nema ničeg rđavog u tome što su ploče izgubljene. Kakva je bila njihova korist za ljude, osim što su navodile Šare da razmišljaju o nepotrebnim stvarima u poznoj dobi svog života? Ono što su sami Šari učinili za blagostanje čoveka, ovde, u vodi, u svetu, u svemiru, bilo je postignuto neposrednim eksperimentisanjem. S ploča nije došlo ni malo korisnog znanja. U pločama nije nikad bilo ničeg drugog osim stvari o kojima je bilo najbolje ne misliti. Protoi su bili u pravu.
<BR>&nbsp;&nbsp;&nbsp;&nbsp;&nbsp;Lavon se pomerio na prostirci od biljaka, gde je sedeo da bi nadgledao žetvu eksperimentalnog useva - plavo-zelene alge bogate uljem, koje su plovile u grumenastoj masi duž nebeskog svoda, i blago je očešao leđa o grubo stablo lišaja. Retko kad Protoi nisu bili u pravu. Nedostatak stvaralačke snage, njihova nesposobnost za bilo kakvu originalnu misao, bila je isto toliko talent koliko i ograničenost. To im je omogućavalo da u svako doba vide i osećaju stvari onakve kakve jesu - ne onakve kakve su se oni nadali da bi mogle biti jer nisu ni imali sposobnost da se nadaju.
<BR>&nbsp;&nbsp;&nbsp;&nbsp;&nbsp;"Lavone! Laavooone!"
<BR>&nbsp;&nbsp;&nbsp;&nbsp;&nbsp;Otegnuto dozivanje izdiglo se iz sanjivih dubina. Naslonivši se jednom rukom na lišaj, Lavon se sagnuo i pogledao dole. Jedan od žetelaca je gledao gore prema njemu, labavo držeći motičicu kojom je skidao sa splava lepljive slojeve algi.
<BR>&nbsp;&nbsp;&nbsp;&nbsp;&nbsp;"Ovde sam, gore. Šta je?"
<BR>&nbsp;&nbsp;&nbsp;&nbsp;&nbsp;"Požnjeli smo dozrelu četvrtinu. Hoćemo li je sada odvući?"
<BR>&nbsp;&nbsp;&nbsp;&nbsp;&nbsp;"Odvucite je", reče Lavon lenim pokretom. Ponovo se ispružio. I u tom trenutku, sjajna crvenkasta svetlost se pojavila iznad njega i spustila se ka dubinama kao obruč za obručem najfinijeg zlata. Velika svetlost koja je živela iznad neba po danu, postajući svetlija ili tamnija po rasporedu koji nijedan Šar nikad nije uspeo da shvati - ta svetlost je opet cvetala.
<BR>&nbsp;&nbsp;&nbsp;&nbsp;&nbsp;Malo je ljudi koji bi na vrelom žaru te svetlosti mogli da odole da pogledaju u nju - naročito kad se nebeski svod talasao i smešio, tako blizu, kao i uvek. Lavonov zamišljeni pogled upravljen u nebo nije mu otkrio ništa osim njegove sopstvene izlomljene promenljive slike i slike biljke na kojoj se odmarao.
<BR>&nbsp;&nbsp;&nbsp;&nbsp;&nbsp;Tu se nalazila gornja granica, treća od tri svemirske površine.
<BR>&nbsp;&nbsp;&nbsp;&nbsp;&nbsp;Prva površina bilo je dno, gde se završavala voda. Druga površina bila je termoklina - nevidljiva granica između hladnih voda dna i toplih svetlih voda neba. Za vreme najveće vrućine termoklina je bila tako određena granica da se po njoj moglo lepo sanjkati, ali se kroz nju moglo i proći, s malo veštine.
<BR>&nbsp;&nbsp;&nbsp;&nbsp;&nbsp;Treća površina je bila nebo. Čovek nije mogao proći kroz tu površinu, kao što nije mogao da prodre kroz dno, a ni za jedno ni za drugo nije bilo razloga. Tamo se svemir završavao. Svetlost koja je svakodnevno igrala po tom nebu, postajući svetlija i bledeći kad god bi joj se prohtelo, izgledala je kao da pripada tom nebu.
<BR>&nbsp;&nbsp;&nbsp;&nbsp;&nbsp;Pred kraj sezone voda se postepeno hladila i sve je teže bilo disati u njoj, dok bi u isto vreme svetlost tamnela i razmaci između dva mraka sve se više skraćivali. Lake struje bi počele da se kreću. Gornji slojevi vode bi se sasvim ohladili i počeli da se spuštaju. Mulj na dnu bi se uskomešao i počeo zamućivati vodu noseći sa sobom spore s polja gljiva. Termoklina bi se uvijala, prekidala i sasvim iščezla. Nebo bi se zamaglilo česticama meke sluzi koja je isplovila s dna, zidova i iz uglova svemira. Za kratko vreme ceo svet bi postao hladan, negostoljubiv, pun umirućih žutih bića koja su padala na dno. Svet bi zamro dok sledeća struja tople vode ne bi počela da razgoni zimsku tišinu.
<BR>&nbsp;&nbsp;&nbsp;&nbsp;&nbsp;Tako je bilo kad bi nastala druga površina. A da se i nebo rastopi...
<BR>&nbsp;&nbsp;&nbsp;&nbsp;&nbsp;"Lavone!"
<BR>&nbsp;&nbsp;&nbsp;&nbsp;&nbsp;Odmah posle otegnutog dozivanja, bleštav mehurić se uzdigao kraj Lavona. On se ispruži i odgurne ga, ali mehurić odskoči od njegovog oštrog palca. Mehurići plina koji su se dizali s dna u pozno leto bili su gotovo nepovredivi i kad bi neki naročito jak udarac ili šiljak uspeli da ih probuše, oni bi se razbili u manje mehuriće kojima niko ništa nije mogao da učini, ostavljajući za sobom veoma jak smrad.
<BR>&nbsp;&nbsp;&nbsp;&nbsp;&nbsp;Plin. Nije bilo vode u mehuriću. Čovek koji bi dospeo u mehurić ne bi imao šta da udiše.
<BR>&nbsp;&nbsp;&nbsp;&nbsp;&nbsp;Ali, naravno, bilo je nemogućno ući u mehurić. Površinski napon bio je suviše jak. Jak kao Šarove metalne ploče. Jak kao vrh neba.
<BR>&nbsp;&nbsp;&nbsp;&nbsp;&nbsp;Jak kao vrh neba. A da li je iznad toga - ako bi se prošlo kroz tu površinu - svet plina umesto vode? Jesu li svi svetovi bili samo mehurići vode koji lebde u plinu?
<BR>&nbsp;&nbsp;&nbsp;&nbsp;&nbsp;Ako je tako, bilo bi nemogućno putovati između njih, jer se ne bi prvo moglo probiti nebo. A takva nova nesavršena nauka o svetu ne bi mogla da objasni Dna svetova.
<BR>&nbsp;&nbsp;&nbsp;&nbsp;&nbsp;A ipak su postojale neke životinje u ovom svetu koje bi se zarile u dno, prilično duboko, tražeći nešto u onim dubinama što je bilo van domašaja ljudi. Pa i sama površina mulja, i u najtoplije leto, bila je puna sitnih stvorenja koja su po njoj gmizala i za koja je mulj bio prirodno mesto stanovanja. Konačno, i čovek je slobodno prolazio između dva predela vode koji su bili razgraničeni termoklinom, iako je bilo mnogo stvorenja koja tu liniju nikako nisu mogla da pređu.
<BR>&nbsp;&nbsp;&nbsp;&nbsp;&nbsp;A ako je taj novi svemir, o kojem je Šar govorio, doista postojao, on je postojao s one strane neba, na onom kraju gde je bila svetlost. A zašto se, konačno, ne bi moglo proći kroz nebo? Činjenica da su se ponekad mogli probušiti mehurići govorila je da površinska kožica koja se obrazovala između vode i plina nije nepovrediva. Je li to ikada iko pokušao?
<BR>&nbsp;&nbsp;&nbsp;&nbsp;&nbsp;Lavon nije pomišljao na to da bi se čovek mogao probiti kroz vrh neba, isto tako kao što se nije mogao zakopati u dno, ali je možda postojao način na koji bi se ta teškoća mogla izbeći. Eto, iza njega je rasla biljka, a po svemu je izgledalo kao da se proteže izvan neba; njeni su se vrhovi prekidali, a slika njihovog povijanja unazad bila je samo varka izazvana prelamanjem svetlosti.
<BR>&nbsp;&nbsp;&nbsp;&nbsp;&nbsp;Uvek se smatralo da biljke umiru tamo gde dodiruju nebo. U većini slučajeva to je i bilo tačno, jer se često videlo kako mrtvi produžetak, izbledeo i žut, plovi po jasnom ogledalu neba. Ali neke su biljke bile jednostavno prekinute, kao ova koja je sada bila iznad njega. Možda je to bila samo iluzija, pa je i biljka, umesto da se prekine, štrčala na nekom drugom mestu - na nekom mestu gde su se ljudi nekada mogli roditi i gde i sada ima ljudi. Možda ...
<BR>&nbsp;&nbsp;&nbsp;&nbsp;&nbsp;Ploče su bile izgubljene. Postojao je samo jedan način da to dozna.
<BR>&nbsp;&nbsp;&nbsp;&nbsp;&nbsp;Lavon se odlučno počeo penjati prema drhtavom ogledalu neba. Njegove noge s kandžom na palcima bezobzirno su gnječile hrpe algi kremenjašica koje su se priljubile uz stablo. Zvonaste Vorte, mirni i šaputavi rođaci Pare, hitro su mu se uklanjale s puta na spiralnim peteljkama i pravile glupe primedbe na njegov račun.
<BR>&nbsp;&nbsp;&nbsp;&nbsp;&nbsp;Lavon ih nije slušao. Nastavio je svoj uporni uspon prema svetlosti, čvrsto se držeći rukama i nogama za stablo biljke.
<BR>&nbsp;&nbsp;&nbsp;&nbsp;&nbsp;"Lavone! Kuda ćeš? Lavone!"
<BR>&nbsp;&nbsp;&nbsp;&nbsp;&nbsp;Nagnuo se i pogledao dole. Čovek s motičicom, prilika slična lutki, mahao mu je s plavo-zelene krpe koja je tonula u ljubičasti ponor. U omaglici je ponovo pogledao gore pripivši se uza stablo; nikada nije bio tako visoko. Nije, naravno, trebalo da se ičega plaši, ali strah od padanja bio mu je u krvi. A onda je nastavio da se penje. Posle izvesnog vremena dotakao se rukom neba.
<BR>&nbsp;&nbsp;&nbsp;&nbsp;&nbsp;Zaustavio se da dođe do daha. Neobične bakterije skupile su se oko korena njegovog palca, gde se krv iz male ogrebotine širila po vodi. Razbežale bi se kad bi odmahnuo rukom i opet bi se nerazumno skupile oko prljavocrvenog mamca.
<BR>&nbsp;&nbsp;&nbsp;&nbsp;&nbsp;Pričekao je da mu vrtoglavica prođe i nastavio da se penje. Nebo mu je pritiskivao vrh temena, vrat i ramena. Izgledalo je kao da nebo pomalo popušta, sa žilavim elasticitetom, bez imalo trenja. Voda je ovde bila neizdržljivo sjajna i sasvim bezbojna. Uspeo se još jedan korak gurajući ramenima tu ogromnu težinu.
<BR>&nbsp;&nbsp;&nbsp;&nbsp;&nbsp;Sa isto toliko uspeha bi mogao pokušati da probije stenu.
<BR>&nbsp;&nbsp;&nbsp;&nbsp;&nbsp;Morao je ponovo da se odmori. Dok je ubrzano disao, otkrio je neobičnu pojavu. Svuda oko stabla vodene biljke, čeličnoplava površina neba je bila zavinuta prema gore, kao neka vrsta korica od mača. Otkrio je da tuda može da proturi ruku - kao da je bilo dosta prostora i za to da proturi glavu. Pripivši se sasvim uza stablo, pogledao je u te korice, pipajući po njima nepovređenom rukom. Blesak ga je zaslepljivao.
<BR>&nbsp;&nbsp;&nbsp;&nbsp;&nbsp;Tada se dogodilo nešto što je bilo slično bešumnoj eksploziji. Čitava pesnica bila mu je čvrsto i mehanički stisnuta, kao da neko hoće da mu je odseče. U slepom čuđenju on je poskočio.
<BR>&nbsp;&nbsp;&nbsp;&nbsp;&nbsp;Krug bola se polako pomerao niz njegovu uzdignutu ruku i, dok se penjao, obujmio mu ramena i grudi. Još jedan trzaj i kolena su mu se stegla kao u mengelama. Još jedan...
<BR>&nbsp;&nbsp;&nbsp;&nbsp;&nbsp;Užasno se osećao. Pripio se uza stablo i pokušao da dođe do daha, ali nije imalo šta da se diše.
<BR>&nbsp;&nbsp;&nbsp;&nbsp;&nbsp;Voda mu je šikljala iz tela, na usta, iz nosnica, iz otvora za disanje. Jak i vreo svrab prešao mu je preko celog tela. Pri svakom grču kao da su mu se dugi noževi ubadali u telo i kao iz velike daljine čuo je kako mu sve više vode štrca iz škrga, uz gadan šum klokotanja. U glavi, kao da mu je vatra počela nagrizati dno nosne šupljine.
<BR>&nbsp;&nbsp;&nbsp;&nbsp;&nbsp;Lavon se davio.
<BR>&nbsp;&nbsp;&nbsp;&nbsp;&nbsp;Poslednjim grčem se odbacio od stabla i pao. Potresao ga je sudar s nečim tvrdim, a onda ga je voda, koja ga je tako čvrsto držala dok je nastojao da je napusti, ponovo primila u sebe sa hladnom žestinom.
<BR>&nbsp;&nbsp;&nbsp;&nbsp;&nbsp;Nezgrapno se kovitlajući, tonuo je sve niže prema dnu.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;3.
<BR>&nbsp;&nbsp;&nbsp;&nbsp;&nbsp;Mnogo dana je Lavon ležao neosetljivo sklupčan u svojoj spori, kao da spava zimskim snom. Udar hladnoće, koji je osetio kad se vratio u svoj rodni svet, delovao je na njegovo telo kao predznak zime koja dolazi, a isto tako i glad za kiseonikom, koju je osetio za vreme svog kratkog boravka iznad neba. Žlezde koje stvaraju sporu odmah su počele da rade.
<BR>&nbsp;&nbsp;&nbsp;&nbsp;&nbsp;Da nije bilo toga, Lavon bi sigurno umro. Opasnost od davljenja je iščezla već onda kad je pao i kad je vazduh izišao iz njegovih pluća i napravio mesta životvornoj vodi, ali za naglo isušenje i za tešku opaljenost od sunca utonuli svet nije znao leka. Jedino što mu je moglo pomoći bila je hranljiva tečnost koja se stvarala u sporama, oklopljena kao ćilibar žutom ljuskom.
<BR>&nbsp;&nbsp;&nbsp;&nbsp;&nbsp;Posle nekoliko dana, smeđu sporu, umirenu u večnoj hladnoći dna, primetila je neka ameba koja je tuda lutala. Pri dnu je toplota uvek bila slaba, bez obzira na to koje je godišnje doba bilo, ali niko nikad nije čuo da bi se tu mogla naći spora dok su gornji slojevi još bili topli i bogati kiseonikom.
<BR>&nbsp;&nbsp;&nbsp;&nbsp;&nbsp;Za samo jedan sat spora je bila okružena desetinama iznenađenih Protoa koji su se gurali da bi mogli slepom njuškom da udare u ljusku. Posle još jednog sata, četa zabrinutih ljudi dođe iz dvoraca da i oni pritisnu svoje noseve o prozirni zid spore. Brzo su izdata naređenja.
<BR>&nbsp;&nbsp;&nbsp;&nbsp;&nbsp;Četiri Pare su se okupile oko ljuske žute kao ćilibar. Čula se potmula eksplozlja kad su im pukle trihociste. Pare zazujaše i digoše se, vukući teret.
<BR>&nbsp;&nbsp;&nbsp;&nbsp;&nbsp;Lavonova se spora lagano zanjihala u mulju, a onda se polako izdigla u tankoj mrežici. U blizini je Nok bacao hladnu svetlost na čitav taj posao - ne zbog Para, kojima nije bila potrebna svetlost, nego zbog zbunjene gomile ljudi. Lik usnulog Lavona, pognute glave i kolena privučenih ka prsima, okretao se dostojanstveno u ljusci. "Odvedi ga Šaru, Para."
<BR>&nbsp;&nbsp;&nbsp;&nbsp;&nbsp;Mladi Šar je opravdao tradicionalnu mudrost kojom ga je po nasleđu obdario njegov zadatak, brinući se samo za svoj sopstveni posao. Odmah je shvatio da ništa ne može da učini za zarobljenog Lavona što ne bi bilo obično uplitanje.
<BR>&nbsp;&nbsp;&nbsp;&nbsp;&nbsp;Naredio je da se lopta smesti u visokoj sobi, u tornju njegovog dvorca, gde je bilo dovoljno svetlosti, a voda je bila topla, što je obamrlom biću moglo da nagovesti dolazak proleća. A zatim je samo sedeo i posmatrao, zadržavajući svoje misli za sebe.
<BR>&nbsp;&nbsp;&nbsp;&nbsp;&nbsp;U spori, Lavonovo telo je naglo gubilo kožu u dugim trakama i komadima. Malo-pomalo, njegova čudna zgrčenost je popuštala. Njegove zbrčkane ruke i noge i upali trbuh su se ponovo popunili. Šaru su dani prolazili u posmatranju. Najzad više nije uočavao promene i, vođen nekom slutnjom, podigao je sporu do najvišeg zida kule, na direktnu svetlost.
<BR>&nbsp;&nbsp;&nbsp;&nbsp;&nbsp;Sat posle toga Lavon se pomerio u svom ćilibarskom zatvoru.
<BR>&nbsp;&nbsp;&nbsp;&nbsp;&nbsp;Ispravio se i protegao, okrenuvši bezizražajne oči prema svetlosti. Imao je izraz čoveka koji se još nije prenuo iz mučne more. Čitavo telo mu je zračilo nekom čudnom ružičastom novinom.
<BR>&nbsp;&nbsp;&nbsp;&nbsp;&nbsp;Šar lagano zakuca na zidove spore. Lavon okrete svoj prozirni pogled u pravcu zvuka i njegove oči oživeše. Pokušao je da se nasmeši i odupro se rukama i nogama o unutrašnji zid ljuske.
<BR>&nbsp;&nbsp;&nbsp;&nbsp;&nbsp;Čitava lopta se naglo raspala u komadiće, uz oštar zvuk. Životna tečnost iz spore se razlila oko njega i Šara, šireći sugestivni miris ogorčene borbe protiv smrti.
<BR>&nbsp;&nbsp;&nbsp;&nbsp;&nbsp;Lavon je stajao među parčićima i ćutke gledao Šara. Konačno je rekao:
<BR>&nbsp;&nbsp;&nbsp;&nbsp;&nbsp;"Šare, bio sam iznad neba."
<BR>&nbsp;&nbsp;&nbsp;&nbsp;&nbsp;"Znam", reče blago Šar.
<BR>&nbsp;&nbsp;&nbsp;&nbsp;&nbsp;Lavon je ponovo zaćutao. Tada je Šar progovorio: "Ne budi skroman, Lavone. Učinio si značajno delo. To te je gotovo ubilo. Moraš mi reći ostatak - sve."
<BR>&nbsp;&nbsp;&nbsp;&nbsp;&nbsp;"Ostatak?"
<BR>&nbsp;&nbsp;&nbsp;&nbsp;&nbsp;"Mnogo si mi otkrio dok si spavao. Ali da nisi, možda, još protivnik nepotrebne nauke?"
<BR>&nbsp;&nbsp;&nbsp;&nbsp;&nbsp;Lavon je ćutao. Nije više umeo da razlikuje ono što zna od onog što bi želeo da zna. Preostalo mu je samo jedno pitanje, ali on nije mogao da ga izrekne. Samo je nemo gledao u Šarovo nežno lice.
<BR>&nbsp;&nbsp;&nbsp;&nbsp;&nbsp;"Odgovorio si mi", reče Šar, još nežnije nego ranije. "Priđi, prijatelju, mome stolu. Planiraćemo naš put prema zvezdama."
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Bilo ih je petoro oko velikog Šarovog stola: Šar, Lavon i tri tradicionalna asistenta iz porodice Tan, Tanol i Stravol. Dužnosti ova tri čoveka - ili, ponekad, žena bile su pod mnogim ranijim Šarovima jednostavne i teške: morali su da izvrše na poljima sa hranom genetske promene koje je Šar sam obavio - u malom i u laboratorijskim posudama. Pod drugim Šarovima, koji su bili više zainteresovani za rad na metalima i u hemiji, oni su obavljali prljavije poslove, bili su kopači, radnici u kamenolomima, oblikovali su i čistili aparate.
<BR>&nbsp;&nbsp;&nbsp;&nbsp;&nbsp;Pod Šarom XVI, međutim, ostali Lavonovi ljudi su im više zavideli nego obično, jer je izgledalo da gotovo uopšte ne rade. Svakog dana su vodili razgovore sa Šarom u njegovim prostorijama, udubljujući se u podatke, praveći sitne zabeleške na pločama, ili uporno proučavajući jednostavne stvari koje naizgled nisu bile tajanstvene. Katkad su zaista radili sa Šarom u njegovoj laboratoriji, ali su najčešće samo sedeli.
<BR>&nbsp;&nbsp;&nbsp;&nbsp;&nbsp;Šar XVI je, u stvari, pronašao izvesna zaboravljena pravila ispitivanja, koja je, kako je tumačio Lavonu, otkrio kao sredstva koja poseduju ogromnu moć. Više ga je interesovalo da to preda budućim radnicima nego izvođenje bilo kakvog specificnog eksperimenta koji je put ka zvezdama možda iziskivao. Tanu, Tanolu i Stravolu njegove generacije uterivan je naučni metod u glavu. Taj je postupak, tvrdili su oni, katkad je bio bolniji nego nošenja hiljada stena.
<BR>&nbsp;&nbsp;&nbsp;&nbsp;&nbsp;Bilo je, stoga, neizbežno da će oni kao prvi od Lavonovih ljudi biti zauzeti problemom konstruisanja vasionskog broda. Rezultati su ležali na stolu: tri modela, izrađena od liskuna, pramenova alga, savitljivih komada celuloze, parčića kamena, drvenih iveraka i organskih lepila skupljenih iz izlučina različitih biljaka i životinja.
<BR>&nbsp;&nbsp;&nbsp;&nbsp;&nbsp;Lavon dohvati najbližu, krhku okruglu tvorevinu, u kojoj su se nalazile loptice tamnozelene lave, zapravo komadići pljuvačke rotifera, koji su s mukom skinuti sa zidova napuštenog dvorca slobodno se kretali u unutrašnjosti, kao neka vrsta kugličnih ležajeva. "Čije je ovo", rekao je, radoznalo okrećući kuglu tamo-amo.
<BR>&nbsp;&nbsp;&nbsp;&nbsp;&nbsp;"To je moje", reče Tanol. "Da budem iskren, ne smatram da po bilo čemu odgovara zahtevima. Ali to je jedini nacrt koji verujem da možemo izraditi od raspoloživog materijala i znanjem koje trenutno posedujemo. Ali kako funkcioniše?"
<BR>&nbsp;&nbsp;&nbsp;&nbsp;&nbsp;"Daj mi ga, za trenutak, Lavone. Mehur koji vidiš u sredini sa šupljom slamkom od spirogira koja vodi iz njega do zidova broda rezervoar je za lebdenje. Osnovna je zamisao da uhvatimo veliki mehur plina kad se diže s Dna i da ga stavimo u rezervoar. Verovatno ćemo to morati da radimo u više mahova. Tada se brod diže prema nebu snagom pritiska mehura. Mala vesla ovde uz ove trake spolja okreću se kad posada - to su ovi komadići tu u unutrašnjosti - pokrene zamajni točak koji se okreće oko unutrašnje strane ljuske. Tako ćemo dovesti do ruba neba. Ukrao sam taj trik od Didina, posmatrajući način na koji se oni kreću. Tada uvučemo vesla koja se slože u pukotine, evo ovako, i još neprestano pomoću prenosa težine iz unutrašnjosti kotrljamo se uz padinu dok ne stignemo u spoljni prostor. Kad dospemo do drugog sveta i ponovo uđemo u vodu, ispustimo plin iz rezervoara, postepeno, kroz ispusne cevi koje su u stvari napravljene od slamke i spustimo se kontrolisanom brzinom."
<BR>&nbsp;&nbsp;&nbsp;&nbsp;&nbsp;"Vrlo domišljato", reče Šar zamišljeno. "Ali, ja predviđam neke teškoće. U prvom redu, nacrtu nedostaje stabilnost."
<BR>&nbsp;&nbsp;&nbsp;&nbsp;&nbsp;"Da, to je istina", priznade Tanol. "A kretanje će iziskivati mnogo rada. Ali ako bismo mogli da obesimo uteg koji se slobodno pokreće, o težište mašine, on bi se delimično stabilizovao. Najveći utrošak energije koji iziskuje čitavo to putovanje bio bi u prvom redu potreban za to da mašina stigne do neba. A ovaj uređaj to omogućava. U stvari, kad jednom uspemo da mehur stavimo unutra, brod će morati da bude privezan do polaska."
<BR>&nbsp;&nbsp;&nbsp;&nbsp;&nbsp;"A kako stoji sa ispuštanjem plina?" reče Lavon. "Hoće li on zaista izlaziti kroz ove cevi onda kad to budemo želeli? Neće li, umesto toga, prianjati uz zidove cevi? Teško je deformisati opnu između vode i plina - i ja sam lično svedok toga."
<BR>&nbsp;&nbsp;&nbsp;&nbsp;&nbsp;Tanol se namršti. "To ne znam. Nemoj zaboraviti da će cevi u pravom brodu biti velike, a ne samo slamčice, kao što su u modelu."
<BR>&nbsp;&nbsp;&nbsp;&nbsp;&nbsp;"Veće nego čovečje telo?" upita Tan.
<BR>&nbsp;&nbsp;&nbsp;&nbsp;&nbsp;"Ne, u stvari. Možda će, najviše, imati obim ljudske glave."
<BR>&nbsp;&nbsp;&nbsp;&nbsp;&nbsp;"To nije mogućno", reče Tan jednostavno. "Ja sam pokušao. Ne može se voditi mehurić kroz tako usku cev. Kao što Lavon kaže, on se drži uz zidove cevi i oslobađa se tek kad se upotrebi priličan pritisak. Ako sagradimo ovaj brod, moraćemo ga napustiti čim stignemo u novi svet, nigde nećemo moći da ga spustimo."
<BR>&nbsp;&nbsp;&nbsp;&nbsp;&nbsp;"To ne dolazi u obzir", reče Lavon brzo. "Ako za trenutak i zanemarimo štetu koja bi nastala, može se dogoditi da naš brod moramo na brzinu da upotrebimo. Ko zna kako će izgledati novi svet. Moramo biti u mogućnosti da ga napustimo ako ustanovimo da ne možemo živeti u njemu."
<BR>&nbsp;&nbsp;&nbsp;&nbsp;&nbsp;"Koji je tvoj model, Tane?" reče Šar.
<BR>&nbsp;&nbsp;&nbsp;&nbsp;&nbsp;"Ovaj ovde. Putovanje njime bilo bi teško - puzanje uz Dno dok se ne stigne do neba i puzanje dalje do sledećeg sveta, uopšte - svuda puzanje. Nikakvo klizanje po vodi. I njega pokreće zamajac, kao i Tanolov, ali ga ne moraju pokretati ljudi. Razmišljao sam malo o upotrebi pokretljivih kremenjašica. U tom slučaju se upravlja tako što se naizmenično menja snaga na jednoj i drugoj strani. Da bi upravljanje bilo precizno, možemo staviti nekoliko zubaca na suprotne strane stražnje osovine i pokretati je na taj način."
<BR>&nbsp;&nbsp;&nbsp;&nbsp;&nbsp;Šar pogleda cevasti model izbliza i, da bi ga isprobao, gurne ga po stolu. "To mi se dopada", reče odmah. "Miruje kad zaželiš. S Tanovim okruglim brodom bili bismo prepušteni na milost i nemilost svakom strujanju ovde ili u novom svetu - a, koliko znam, moglo bi biti kojekakvih strujanja u svemiru, možda i plinskih. Šta ti misliš, Lavone?"
<BR>&nbsp;&nbsp;&nbsp;&nbsp;&nbsp;"Kako bismo ga sagradili?" reče Lavon. "Uopšte uzevši, on je okrugao. Lako je to kad je reč o modelu, ali kako ćeš izgraditi zaista veliku cev ovog oblika koja se neće slomiti, nego će stajati sama od sebe?"
<BR>&nbsp;&nbsp;&nbsp;&nbsp;&nbsp;"Pogledaj unutra kroz prednji prozor", reče Tan. "Videćeš grede koje se ukrštaju u centru, u pravom uglu prema dužoj osovini. One podupiru zidove."
<BR>&nbsp;&nbsp;&nbsp;&nbsp;&nbsp;"To iziskuje mnogo prostora", primeti Stravol. Kao najmirniji od asistenata i najviše zatvoren u sebe, on dosad, od početka sednice, nije progovorio. "Biće nam potreban slobodan prolaz u brodu. Kako ćemo svim spravama upravljati ako sve vreme budemo morali da puzimo oko greda?"
<BR>&nbsp;&nbsp;&nbsp;&nbsp;&nbsp;"U redu, daj neki bolji predlog", reče Tan sležući ramenima.
<BR>&nbsp;&nbsp;&nbsp;&nbsp;&nbsp;"To je lako. Načinićemo obruče."
<BR>&nbsp;&nbsp;&nbsp;&nbsp;&nbsp;"Obruče? Takve veličine?" reče Tanol. "Moraćete da močite drvo u blatu godinu dana dok postane dovoljno savitljivo, samo što onda neće više imati potrebnu čvrstinu."
<BR>&nbsp;&nbsp;&nbsp;&nbsp;&nbsp;"Ne, to nije potrebno", reče Stravol. "Ja nisam izradio model broda, samo sam napravio crteže, a moj brod nije ni izdaleka tako dobar kao Tanov. Ali moj nacrt je takođe cevast, tako da sam ipak izradio model mašine za savijanje obruča - taj model je na stolu. Jedan kraj grede snažno ukleštite, evo ovako, a drugi ostavite da viri na suprotnoj strani. Onda drugi kraj vežete jakim užetom oko ove stepenice. Onda prebacite uže oko čekrka, a pet ili šest ljudi ga namotava na čekrk, evo ovako. To povuče slobodni kraj grede prema dole, dok stepenica ne uđe u pukotinu koju ste pre toga usekli na drugom kraju. Onda oslobodite pritezač i eto vam vašeg obruča. Sigurnosti radi možete zabiti nakivak kroz mesto gde se krajevi dodiruju, da sprečite da se iznenada ne rastvori."
<BR>&nbsp;&nbsp;&nbsp;&nbsp;&nbsp;"Neće li se greda koju upotrebljavate slomiti pošto se savije do izvesne mere?" zapita Lavon.
<BR>&nbsp;&nbsp;&nbsp;&nbsp;&nbsp;"Obično drvo svakako bi", reče Stravol. "Ali za taj posao treba uzeti zeleno drvo, ne staro. Inače bismo morali da omekšavamo gredu dok ne postane neupotrebljiva, kao što reče Tanol. Živo drvo će se savijati toliko da se od njega načini jak, čvrst obruč iz jednog komada; ako ne, Šare, onda oni zadaci s brojevima kojima ste nas učili ne vrede, ipak, ništa." Šar se smešio. "Pri upotrebi brojeva lako se pogreši", reče.
<BR>&nbsp;&nbsp;&nbsp;&nbsp;&nbsp;"Ja sam sve ispitao."
<BR>&nbsp;&nbsp;&nbsp;&nbsp;&nbsp;"Siguran sam u to. Smatram da se isplati pokušati. Imate li još šta da ponudite?"
<BR>&nbsp;&nbsp;&nbsp;&nbsp;&nbsp;"Pronašao sam jednu vrstu živog ventilacionog sistema koji smatram korisnim", reče Stravol. "Inače, kao što sam rekao, čini mi se da je Tanov brod onaj tip koji bi trebalo da sagradimo, moj je beznadežno neprikladan."
<BR>&nbsp;&nbsp;&nbsp;&nbsp;&nbsp;"Moram da se složim s tim", reče sa žaljenjem Tanol, "ali bih želeo da kad-tad sagradim brod lakši od vode, možda smo za lokalna putovanja. Ako je novi svet veći od našeg, moglo bi se dogoditi da se ne može ploviti svuda kuda bismo želeli."
<BR>&nbsp;&nbsp;&nbsp;&nbsp;&nbsp;"Na to nisam ni pomislio", uzviknu Lavon. "Pretpostavimo da je novi svet doista dva, tri, osam puta veći od našega. Šare, postoji li neki razlog da ne bude tako?"
<BR>&nbsp;&nbsp;&nbsp;&nbsp;&nbsp;"Koliko je meni poznato, ne postoji. Istorijska ploča je svakako smatrala da su sve vrste ogromnih udaljenosti praktično mogućne. U redu, hajde da napravimo nacrt kombinovan od onoga što imamo ovde. Tanole, ti si najbolji crtač među nama, kako bi bilo da ga ti nacrtaš. Lavone, a šta je s radnom snagom?"
<BR>&nbsp;&nbsp;&nbsp;&nbsp;&nbsp;"Imam gotov plan", reče Lavon. "Po mom mišljenju, ljudi koji budu radili na brodu imaće stalno posla. Izgradnja broda neće trajati samo jednu noć, niti će se završiti u jednoj sezoni, tako da ne možemo računati na smenjivanje radne snage. Osim toga, to je stručan posao. Kad jednom čovek nauči izvestan posao, bilo bi neekonomično vratiti ga da gaji gljive samo zato što neko drugi ima vremena.
<BR>&nbsp;&nbsp;&nbsp;&nbsp;&nbsp;Zato sam predvideo osnovnu radnu snagu od dva ili tri najinteligentnija radnika iz svake struke. Ove ljude mogu da povučem s njihovog redovnog posla a da pri tom ne poremetim svakodnevne poslove ili natovarim veći teret na druge u datoj struci. Oni će raditi kvalifikovan posao i zadržaće se na izgradnji broda dok posao ne bude završen. Neki od njih biće i članovi posade. Za teške, nekvalifikovane poslove, možemo angažovati mnoštvo ljudi bez stručne spreme, a da ne poremetimo naš normalni život."
<BR>&nbsp;&nbsp;&nbsp;&nbsp;&nbsp;"Dobro", reče Šar. Nagnuo se napred i prekrstio ruke na ivici stola, iako je zbog opne među prstima mogao da ukrsti samo vrhove prstiju. "Već smo postigli značajan napredak. Nisam očekivao ni desetinu od dosad postignutih rezultata za tako kratko vreme. Ali možda sam nešto važno predvideo. Ima li ko kakvu sugestiju ili pitanje?"
<BR>&nbsp;&nbsp;&nbsp;&nbsp;&nbsp;"Ja imam pitanje", rekao je mirno Stravol. "U redu, da čujemo."
<BR>&nbsp;&nbsp;&nbsp;&nbsp;&nbsp;"Kuda putujemo?"
<BR>&nbsp;&nbsp;&nbsp;&nbsp;&nbsp;Nastupilo je dugo ćutanje. Konačno je Šar progovorio: "Stravole, na to još ne mogu da dam odgovor. Mogao bih reći da idemo ka zvezdama. No pošto još ne znamo šta su to zvezde, takav odgovor ne bi mnogo koristio. Krenućemo na taj put zato što smo došli do saznanja da su neke fantastične stvari sa istorijskih ploča zaista istinite. Mi danas znamo da se nebo može preći i da je iznad neba jedno područje gde nema vode za disanje, područje koje su naši preci zvali prostor. Obe ove zamisli izgledale su suprotne zdravom razumu, ali mi smo ipak došli do saznanja da su one istinite. Istorijske ploče kažu i to da postoje i drugi svetovi, a tu ćemo zamisao lakše prihvatiti kad smo se već uverili u istinitost prvih dveju zamisli. Što se zvezda tiče, one su u prostoru, i kad jednom prodremo u prostor mi ćemo ih, verovatno, videti i značenje reči postaće nam jasno. U najmanju ruku, možemo očekivati neki putokaz za rešenje pitanja - setite se koliko smo važnih podataka dobili od Lavona koji je samo nekoliko sekundi bio iznad neba!
<BR>&nbsp;&nbsp;&nbsp;&nbsp;&nbsp;U međuvremenu, ostavimo to pitanje po strani. Smatramo da negde postoje drugi svetovi i spremamo se da ih posetimo. Druga pitanja u zavisnosti s tim treba zasad ostaviti po strani. Mi ćemo na ta pitanja odgovoriti, o tome nema sumnje. No to može još dugo potrajati."
<BR>&nbsp;&nbsp;&nbsp;&nbsp;&nbsp;Stravol se nasmešio. "Više nisam ni očekivao. Uostalom mislim da je čitav taj projekt ludost. No, uprkos tome ostajem uz njega do kraja."
<BR>&nbsp;&nbsp;&nbsp;&nbsp;&nbsp;Šar i Lavon odgovoriše osmehom. Sve je zahvatila groznica, a Lavon pomisli da će ona uskoro zahvatiti čitav njegov svet. Rekao je:
<BR>&nbsp;&nbsp;&nbsp;&nbsp;&nbsp;"Ne gubimo, onda, više ni minuta. Još mnogi detalji treba da se posvršavaju, a, konačno, najteži deo posla još nije počeo. Krenimo na rad!"
<BR>&nbsp;&nbsp;&nbsp;&nbsp;&nbsp;Petorica ljudi ustadoše i pogledaše jedan u drugoga. Izrazi lica su im bili različiti, ali u očima svih se čitala ista smeša straha i ambicije: bila su to, istovremeno, lica brodograditelja i astronauta.
<BR>&nbsp;&nbsp;&nbsp;&nbsp;&nbsp;Zatim su izišli, svaki da počne da izvršava svoj zadatak.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Protekla su dva zimska sna od Lavonova opasnog uspona preko neba, kad je čitav rad na vasionskom brodu zastao. Sad je Lavon već znao da je očvrsnuo u čoveka privremeno neodređenih godina, stanje u koje čovek stupa baš kad je dospeo u najbolje godine. Znao je da su mu se bore usekle u čelo, da će tamo ostati i da će se produbiti.
<BR>&nbsp;&nbsp;&nbsp;&nbsp;&nbsp;'Stari' Šar se takođe promenio. I njegove crte izgubile su nežnost kad je zašao u zrele godine. Premda će mu njegova klinastokoštana struktura lica do kraja života davati odsutan i poetičan izgled, učešće u radu na planu zamaglilo mu je izraz nekom vrstom rukovodilačke krutosti.
<BR>&nbsp;&nbsp;&nbsp;&nbsp;&nbsp;Vreme je odmicalo, ali vasionski brod je, ipak, bio još samo skelet. Ležao je na platformi sagrađenoj iznad nabacanog kamenja peščane barijere, koja se prostirala od jednog zida sveta do drugog. Bila je to ogromna drvena ljuska u jednakim razmacima ispresecana otvorima kroz koje su se mogle videti sirove grede njenog skeleta. Početni radovi su brzo tekli jer nije bilo teško zamisliti kakva će vrsta vozila biti potrebna za kretanje kroz prazan prostor a da se voda ne izgubi iz njega. Tan i njegove kolege su dobro obavile taj posao. Takođe se uvidelo da će zbog veličine mašine izgradnja duže trajati, možda, čak, dve pune sezone, ali ni Šar, ni njegovi asistenti, ni Lavon, nisu predviđali ozbiljnije prepreke.
<BR>&nbsp;&nbsp;&nbsp;&nbsp;&nbsp;Uostalom, tobožnja nesavršenost broda bila je iluzija. Trebalo je da se jedna trećina njegove opreme sastoji od živih bića, koja se neće smestiti u brod pre nego što stvarno krene.
<BR>&nbsp;&nbsp;&nbsp;&nbsp;&nbsp;Rad na brodu se morao u više mahova obustavljati za duže vreme. Nekoliko puta morali su se vaditi čitavi delovi, jer se pokazalo da gotovo nijedna normalna koncepcija nije mogla biti primenjena na putovanje kroz prostor.
<BR>&nbsp;&nbsp;&nbsp;&nbsp;&nbsp;Nedostatak istorijske ploče koju je Para tvrdoglavo odbijao da preda mnogo je otežavala posao. Odmah po njenom gubitku, Šar se sam prihvatio posla da je rekonstruiše po sećanju. Ali za razliku od njegovih religioznih predaka, on je nije smatrao svetim pismom i zbog toga nije nikad nastojao da je nauči napamet. Čak i pre krađe, on je skupio zbirku varijantnih prevoda nekih odlomaka, koji su predstavljali specifične eksperimentalne probleme i čuvani su u njegovoj knjižnici, izrezbareni u drvetu. Većina tih prevoda, međutim, bila je međusobno protivurečna, a nijedan se nije odnosio na konstrukciju vasionskog broda, o čemu original ionako nije gotovo ništa pisao.
<BR>&nbsp;&nbsp;&nbsp;&nbsp;&nbsp;Nikakvi duplikati zagonetnih slova originala nisu bili sačinjeni, iz jednostavnog razloga što u podvodnom svetu nije bilo ničeg što bi moglo uništiti, a ni reprodukovati te neuništive originale. Šar je suviše kasno shvatio da je iz čistog opreza trebalo izraditi izvestan broj doslovnih privremenih zapisa - ali posle generacija zeleno-zlatnog mira, obična opreznost više ne sadrži obezbeđenje od katastrofe. (A civilizacija koja mora da urezuje svako slovo svoje jednostavne azbuke u vodom natopljeno drvo, pomoću komadića kamena, ne podstiče na čuvanje podataka u triplikatu.)
<BR>&nbsp;&nbsp;&nbsp;&nbsp;&nbsp;Kao rezultat toga, Šarovo nepotpuno prisećanje u pogledu sadržaja istorijskih ploča, uz stalnu i hiljadugodišnju sumnju u tačnost raznih prevoda, pokazali su se, konačno, kao najveća prepreka za izgradnju svemirskog broda.
<BR>&nbsp;&nbsp;&nbsp;&nbsp;&nbsp;"Ljudi moraju da se batrgaju pre nego što nauče da plivaju", rekao je Lavon malo kasnije, a Šar je s time morao da se složi.
<BR>&nbsp;&nbsp;&nbsp;&nbsp;&nbsp;Očigledno, ma šta da su ranije znali o vasionskom brodu i njegovoj konstrukciji, vrlo malo toga znanja je bilo upotrebljivo za ljude koji su nastojali da sagrade svoj prvi vasionski brod ni iz čega. Prema tome, nije čudno što je velika ljuska još ležala nedovršena na svojoj platformi iznad peščanih formacija, šireci miris plesnivog drveta koje je stalno gubilo čvrstinu, dve generacije posle polaganja temelja.
<BR>&nbsp;&nbsp;&nbsp;&nbsp;&nbsp;Mladić punog lica koji je vodio delegaciju štrajkača do Šarovih odaja bio je Fil XX, čovek dve generacije mlađi od Šara, a četiri od Lavona. Imao je bore u uglovima očiju, koje su mu davale izgled svadljivog starog čoveka i deteta razmaženog još u spori.
<BR>&nbsp;&nbsp;&nbsp;&nbsp;&nbsp;"Tražimo da se obustavi taj bezumni projekt", reče otvoreno. "Robovali smo u našoj mladosti na njegovom izvođenju, no sada kad smo svoji gospodari, gotovo je. To je sve. Gotovo je."
<BR>&nbsp;&nbsp;&nbsp;&nbsp;&nbsp;"Niko te nije prisiljavao", reče Lavon srdito. "Društvo to čini, naši roditelji", reče jedan mršavi član delegacije. "Sada ćemo početi da živimo u pravom svetu. Danas svi znaju da nema drugog sveta osim ovoga. Vi, starci, možete i dalje da verujete u vaša praznoverja, ako želite. Mi nemamo takvu nameru."
<BR>&nbsp;&nbsp;&nbsp;&nbsp;&nbsp;Zapanjen, Lavon pogleda Šara. Naučnik se smeškao i rekao: "Pusti ih, Lavone, nisu nam potrebni malodušnici." Mladić punog lica pocrveni. "Ne možeš nas uvredama vratiti na posao. Dosta nam je. Gradi sam sebi brod ni za kuda!"
<BR>&nbsp;&nbsp;&nbsp;&nbsp;&nbsp;"U redu", reče mirno Lavon. "Hajde, gubi se. Nemoj se svugde zaustavljati i govoriti o tome. Ti si se odlučio i nas ne zanima tvoje opravdanje. Zbogom."
<BR>&nbsp;&nbsp;&nbsp;&nbsp;&nbsp;Mladić puna lica je još, izgleda, imao junaštva da dramatizuje, ali ga je Lavonova izjava u tome omela. Ispitivanje Lavonovog tvrdog lica kao kamen ubedilo ga je, izgleda, da svoju pobedu treba da primi onakvu kakva je. On i delegacija odoše neslavno.
<BR>&nbsp;&nbsp;&nbsp;&nbsp;&nbsp;"Šta sada?" upita Lavon pošto su oni otišli. "Moram priznati da bih bio pokušao da ih ubedim. Naposletku, nama su potrebni radnici."
<BR>&nbsp;&nbsp;&nbsp;&nbsp;&nbsp;"Ne toliko koliko smo mi potrebni njima", rekao je Šar mirno. "Poznajem ja sve te mlade ljude. Mislim da će se iznenaditi iduće sezone kad vide koliko im je slaba žetva, pošto će morati da obrađuju polja bez mojih uputstava. Koliko imate dobrovoljaca za posadu broda?"
<BR>&nbsp;&nbsp;&nbsp;&nbsp;&nbsp;"Na stotine. Svaki mladić iz generacije posle Filove želi da ide. Fil govori u ime celog stanovništva, u najmanju ruku. Projekt podstiče maštu najmlađih."
<BR>&nbsp;&nbsp;&nbsp;&nbsp;&nbsp;"Jesi li ih podstakao na neki način?"
<BR>&nbsp;&nbsp;&nbsp;&nbsp;&nbsp;"Naravno", reče Lavon. "Rekao sam im da ćemo ih pozvati ako budu izabrani. Ali to ne treba shvatiti ozbiljno! Pogrešili bismo ako bismo našu izabranu grupu specijalista zamenili mladićima koji su samo entuzijasti i ništa više."
<BR>&nbsp;&nbsp;&nbsp;&nbsp;&nbsp;"Nisam na to mislio, Lavone. Nisam li video jednog Noka negde u ovim prostorijama? O, zaspao je tamo na svodu. Nok!"
<BR>&nbsp;&nbsp;&nbsp;&nbsp;&nbsp;Biće leno mrdnu svojim pipkom.
<BR>&nbsp;&nbsp;&nbsp;&nbsp;&nbsp;"Nok, imam poruku", viknuo je Šar. "Protoi treba da jave svim ljudima koji žele da idu u drugi svet vasionskim brodom da odmah dođu na gradilište. Reci im da ne možemo obećati da ćemo uzeti svakoga, već da dolaze u obzir samo oni koji žele da nam pomognu da sagradimo brod."
<BR>&nbsp;&nbsp;&nbsp;&nbsp;&nbsp;Nok je ponovo savio svoj pipak i izgledalo je da će opet zaspati.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;4.
<BR>&nbsp;&nbsp;&nbsp;&nbsp;&nbsp;Lavon se okrenu prema uređaju megafonskih truba koji je bio kontrolna ploča i pogleda Paru. "Još jedan, poslednji pokušaj", rekao je. "Hoćete li nam vratiti istorijske ploče?"
<BR>&nbsp;&nbsp;&nbsp;&nbsp;&nbsp;"Ne, Lavone. Nismo vam još nikada nešto odbili, ali to moramo."
<BR>&nbsp;&nbsp;&nbsp;&nbsp;&nbsp;"Ali ti, ipak, ideš s nama, Para. Ako nam ne vratiš znanje koje nam je potrebno, izgubićeš svoj život ako mi izgubimo naše."
<BR>&nbsp;&nbsp;&nbsp;&nbsp;&nbsp;"Šta je jedan Para?" reče biće. "Svi smo mi slični. Ova ćelija će umreti, ali Protoi moraju da znaju kako ćete vi proći na tom putovanju. Mi smatramo da treba poći bez ploče, jer ni na koji način se ne može proceniti njen značaj."
<BR>&nbsp;&nbsp;&nbsp;&nbsp;&nbsp;"Znači, priznaješ da je još kod tebe. A šta onda ako više ne budeš mogao da održavaš veze sa svojim drugovima kad mi budemo u prostoru? Otkud znate da voda nije bitna za vašu telepatiju?"
<BR>&nbsp;&nbsp;&nbsp;&nbsp;&nbsp;Proto je ćutao. Lavon se jedan trenutak zagledao u njega, a onda se namerno okrenuo prema megafonu. "Svi ostanite tamo gde ste", reče. Osećao je da drhti.
<BR>&nbsp;&nbsp;&nbsp;&nbsp;&nbsp;"Polazimo. Stravole, je li brod zatvoren?"
<BR>&nbsp;&nbsp;&nbsp;&nbsp;&nbsp;"Da, Lavone, meni bar tako izgleda."
<BR>&nbsp;&nbsp;&nbsp;&nbsp;&nbsp;Lavon se nagnuo nad drugi megafon. Duboko je uzdahnuo. Izgledalo je da je voda već uzburkana, iako se brod još nije pomerio.
<BR>&nbsp;&nbsp;&nbsp;&nbsp;&nbsp;"Spremni četvrtinom snage ... Jedan, dva, tri ... POLAZAK."
<BR>&nbsp;&nbsp;&nbsp;&nbsp;&nbsp;Čitav brod uzdrhta i vrati se na mesto. Dijatomeje su se smestile u svoje komore duž donjeg dela broda, pokrećući svojim pihtijastim kracima transmisione kaiševe od sirove larvine kože. Drvene osovine i zupčanici su zaškripali, povećavajući njihovu slabu snagu i prenoseći je na 16 osovina brodskih točkova.
<BR>&nbsp;&nbsp;&nbsp;&nbsp;&nbsp;Brod se zanjihao i polagano krenuo duž peščane barijere. Lavon je uporno gledao kroz otvor od liskuna. Svet je promicao pored njega. Brod se uspravio i počeo da se penje uza strminu. Iza sebe je osećao naelektrisano ćutanje Šara, Pare i dvojice pilota, Tana i Stravola, kao da je njihov pogled prodirao pravo kroz njegovo telo, i napolje, kroz otvor broda. Svet je izgledao drukčiji sada kad ga je napuštao.
<BR>&nbsp;&nbsp;&nbsp;&nbsp;&nbsp;Kako to da nije ranije zapazio svu tu lepotu? Udaranje transmisionih kaiševa i cviljenje i stenjanje zupčanika i osovina postajalo je sve glasnije što je strmina bila veća. Brod je nastavio da se uspinje teturajući se. Oko njega je mnoštvo ljudi i Protoa ronilo i okretalo se, prateći ih put neba.
<BR>&nbsp;&nbsp;&nbsp;&nbsp;&nbsp;Nebo se postepeno spuštalo i pritisnulo vrh broda.
<BR>&nbsp;&nbsp;&nbsp;&nbsp;&nbsp;"Neka tvoji dijatomi pojačaju rad, Tanole" reče Lavon. "Stena je pred nama." Brod se s mukom okretao. "Dobro, možeš ih opet usporiti. Poguraj nas s tvoje strane. Ne, to je suviše. Vrati na normalu, još nas okrećeš! Tanole, ispravi nas opet. Dobro, uravnotežena vožnja na svim stranama. Neće još dugo trajati."
<BR>&nbsp;&nbsp;&nbsp;&nbsp;&nbsp;"Kako možeš odjednom da misliš na sto strana", čudio se Para iza njega.
<BR>&nbsp;&nbsp;&nbsp;&nbsp;&nbsp;"Eto, tako. Tako ljudi misle. Kontrolori, malo jače sada, uspon postaje strmiji."
<BR>&nbsp;&nbsp;&nbsp;&nbsp;&nbsp;Zupčanici su tandrkali. Brod se uspinjao. Nebo je sinulo na Lavonovo lice. Uprkos hrabrenju, počeo se plašiti. Činilo mu se da mu pluća gore, a u mislima je preživeo dugo padanje kroz prazan prostor prema hladnom pljusku vode, kao da ga doživljava prvi put. Koža ga je svrbela i pekla. Može li opet da pođe tamo gore? Tamo gore u užarenu prazninu gde agonija zjapi, kuda ništa živo ne treba da ide?
<BR>&nbsp;&nbsp;&nbsp;&nbsp;&nbsp;Peščana barijera počela se izravnavati i putovanje je postalo lakše. Ovde gore nebo je bilo toliko blizu da ga je talasanje izazvano pokretima broda namreškavalo. Senke su zaigrale na peščanom dnu. Debele bačvaste vrpce plavo-zelenih algi tiho su pile svetlost i pretvarale je u kiseonik, krećući se u svojoj polaganoj igri baš ispod dugog gornjeg prozora od liskuna koji se protezao duž hrpta broda. U šupljini ispod rešetkastog hodnika i podova kabina Vorte su se obrtale i održavale brodsku vodu u pokretu, hraneći se organskim komadićima.
<BR>&nbsp;&nbsp;&nbsp;&nbsp;&nbsp;Jedna po jedna, prilike koje su plivajući oko broda mahale rukama ili trepetljikama padoše natrag niz strminu peščane barijere prema svom poznatom svetu, gubeći se i nestajući. Na kraju je ostala jedna Euglena, upola biljna rođaka Protoa, probijajući se kraj vasionskog broda u površinski glib. Volela je svetlost, ali je, najzad, i ona bila oterana u dublje, hladnije vode, trepereći svojim jedinim bičastim pipkom dok je odlazila. Nije bila veoma mudra, ali se Lavon ipak osetio usamljen kad je iščezla.
<BR>&nbsp;&nbsp;&nbsp;&nbsp;&nbsp;No, niko ih nije mogao slediti putem kojim su se vozili.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Sada je nebo bilo samo tanka, čvrsta opna vode, koja je pokrivala vrh broda. Brod je usporio kretanje, a kad je Lavon zatražio veću snagu, počeo se okretati u mestu i tonuti medu peščana zrnca i kamenje.
<BR>&nbsp;&nbsp;&nbsp;&nbsp;&nbsp;"To neće moći", rekao je Šar uzbuđeno. "Mislim da bismo morali da usporimo i smanjimo razmer na zupčanicima, Lavone, da možeš polaganije da primeniš napon."
<BR>&nbsp;&nbsp;&nbsp;&nbsp;&nbsp;"U redu", složio se Lavon. "Zaustavite svi. Šare, molim te, hoćeš li da nadgledaš menjanje brzine."
<BR>&nbsp;&nbsp;&nbsp;&nbsp;&nbsp;Bezumni sjaj praznog prostora gledao je Lavonu u lice, iza samog velikog prozora od liskuna. Bilo je užasno zastati ovde na pragu beskraja, a bilo je, uz to, i opasno. Lavon je osetio kako u njemu raste stari strah od spoljnog prostora. Još nekoliko trenutaka neaktivnosti, osećao je, prožet hladnoćom u želucu, i više neće izdržati.
<BR>&nbsp;&nbsp;&nbsp;&nbsp;&nbsp;Mora da postoji, mislio je on, bolji način menjanja brzine od ovog tradicionalnog, koji se obavlja otvaranjem čitavog pogonskog uređaja. Zašto ne bi mogao da se montira izvestan broj zupčanika raznih veličina na istu osovinu, a da ne budu svi nužno u pokretu istovremeno, nego da se stavljaju u rad pokretanjem osovina napred i natrag u ležajima? I to će biti nezgrapno, ali bi se oni mogli stavljati u rad s komandnog mosta i ne bi se morala zaustaviti čitava mašina - i neiskusan pilot bacati u paniku.
<BR>&nbsp;&nbsp;&nbsp;&nbsp;&nbsp;Šar ustade i, plivajući, stane.
<BR>&nbsp;&nbsp;&nbsp;&nbsp;&nbsp;"Sve je udešeno", reče. "Ali veliki redukcioni zupčanici ne podnose baš tako dobro napor."
<BR>&nbsp;&nbsp;&nbsp;&nbsp;&nbsp;"Lome se?"
<BR>&nbsp;&nbsp;&nbsp;&nbsp;&nbsp;"Da. Pokušao bih, isprva, polaganije."
<BR>&nbsp;&nbsp;&nbsp;&nbsp;&nbsp;Lavon ćutke potvrdi. Nije sebi dopustio da se zaustavi ni za trenutak, da razmisli o posledicama svojih reči, već poviče: "Pola snage."
<BR>&nbsp;&nbsp;&nbsp;&nbsp;&nbsp;Brod opet sedne i poče se kretati zaista vrlo polagano, ali s manje zastoja nego ranije. Nad njim se nebo istanjilo do potpune providnosti. Velika svetlost je prodirala u mlazovima. Iza Lavona čulo se neprijatno micanje. Belina se povećavala kraj prednjih otvora.
<BR>&nbsp;&nbsp;&nbsp;&nbsp;&nbsp;Brod ponovo uspori brzinu pritiskujući o zaslepljujuću prepreku. Lavon proguta pljuvačku i zatraži da se pojača snaga. Brod zastenja kao da umire. Sada je bio gotovo nepomičan.
<BR>&nbsp;&nbsp;&nbsp;&nbsp;&nbsp;"Više snage", procedi Lavon.
<BR>&nbsp;&nbsp;&nbsp;&nbsp;&nbsp;Još jednom brod krete beskrajno sporo. Lagano se uputi prema gore.
<BR>&nbsp;&nbsp;&nbsp;&nbsp;&nbsp;Zatim pojuri napred i svaka mu daska i greda zacvileše.
<BR>&nbsp;&nbsp;&nbsp;&nbsp;&nbsp;"Lavone! Lavone!" prolomio se povik.
<BR>&nbsp;&nbsp;&nbsp;&nbsp;&nbsp;Glas je dolazio iz jednog od megafona, iz onoga koji je bio namenjen za otvor sa stražnje strane broda. "Lavone!"
<BR>&nbsp;&nbsp;&nbsp;&nbsp;&nbsp;"Šta je? Zašto, do đavola, vičeš?"
<BR>&nbsp;&nbsp;&nbsp;&nbsp;&nbsp;"Lavone, vidim vrh neba! S druge strane, iz prostora. Izgleda kao ogromna ravna metalna ploča. Udaljavamo se od nje. Mi smo iznad neba, Lavone, mi smo iznad neba?"
<BR>&nbsp;&nbsp;&nbsp;&nbsp;&nbsp;Brod je još jednom snažno zadrhtao i bacio Lavona prema prednjem otvoru. Sa spoljne strane liskuna voda se strahovito brzo isparavala praveći iza sebe čudnovate virove i oblike sazdane od duginih boja.
<BR>&nbsp;&nbsp;&nbsp;&nbsp;&nbsp;Lavon ugleda prostor.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;To je isprva izgledalo kao kruta i suva rasparčana slika Dna. Bilo je tamo ogromnog kamenja, velikih stena, razbacanih, naprslih, oštrih klisura koje su se svuda uzdizale uokolo kao da ih je razbacao neki div.
<BR>&nbsp;&nbsp;&nbsp;&nbsp;&nbsp;Ali nad svim tim je bilo jedno novo nebo, jedan plavi svod, tako ogroman da Lavon uopšte nije mogao da zamisli njegove dimenzije. Na tom svodu je stajala lopta crvenkaste vatre od koje su ga zabolele oči.
<BR>&nbsp;&nbsp;&nbsp;&nbsp;&nbsp;Divlje klisure su bile još daleko od broda koji kao da je mirovao na ravnoj blistavoj površini. Ispod sjajne površine, izgledalo je da je ta ravnica načinjena od peska, od iste materije čija je gomila pravila barijeru u Lavonovom svetu, barijeru uz koju se brod popeo. Ali staklasta, šarena površina na njoj...
<BR>&nbsp;&nbsp;&nbsp;&nbsp;&nbsp;Lavon odjednom postade svestan nekog drugog zvuka koji je dopirao iz megafona. Uzbuđeno zaklima glavom i reče: "Šta je sada?"
<BR>&nbsp;&nbsp;&nbsp;&nbsp;&nbsp;"Lavone, to sam ja, Tol. U šta si nas to uvalio? Kaiševi se više ne miču. Dijatomeje nisu u stanju da ih pokreću. Ne pretvaraju se, zaista, toliko smo ih udarali da im umalo nismo razbili ljuske, ali one, ipak, ne mogu da razviju veću snagu."
<BR>&nbsp;&nbsp;&nbsp;&nbsp;&nbsp;"Pusti ih na miru", razljuti se Lavon. "One nisu u stanju da varaju jer nemaju dovoljno inteligencije. Ako kažu da ne mogu da razviju veću snagu, onda stvarno ne mogu."
<BR>&nbsp;&nbsp;&nbsp;&nbsp;&nbsp;"Dobro, hajde nas onda izvedi iz toga."
<BR>&nbsp;&nbsp;&nbsp;&nbsp;&nbsp;Šar se primače do Lavonovog lakta. "Nalazimo se na svemirsko-vodenom graničnom prostoru gde je površinski napon vrlo jak", reče tiho. "Ako izdaš naređenje da uvuku točkove, mislim da ćemo izvesno vreme bolje napredovati."
<BR>&nbsp;&nbsp;&nbsp;&nbsp;&nbsp;"Dobro", reče Lavon sa olakšanjem. "Halo, vi tamo, dole - podignite točkove."
<BR>&nbsp;&nbsp;&nbsp;&nbsp;&nbsp;"Dugo nisam", reče Šar, "mogao da shvatim podatak na istorijskoj ploči o uređaju za pristajanje koji se može podizati, ali mi je konačno sinulo da će napon duž površine svemirskog blata držati svaki veći predmet prilično čvrsto. Zato sam i insistirao da se naš brod sagradi tako da mu se točkovi mogu uvući."
<BR>&nbsp;&nbsp;&nbsp;&nbsp;&nbsp;"Izgleda da su Šari ipak bili majstori, Šare."
<BR>&nbsp;&nbsp;&nbsp;&nbsp;&nbsp;Nekoliko minuta kasnije, posle ponovnog remonta pogonskog uređaja, brod je klizio uz obalu prema srušenoj steni. Oprezno, Lavon je posmatrao izbočeni preteći zid tražeći otvor u njemu. Levo je bila neka vrsta rečice, koja je, možda, pokazivala put, mada neizvestan, u drugi svet. Posle kraćeg razmišljanja Lavon izda zapovest da se brod upravi prema njoj.
<BR>&nbsp;&nbsp;&nbsp;&nbsp;&nbsp;"Misliš li da je ovo gore zvezda?" upita. "Pretpostavljali smo da ih ima mnogo, a ovde gore je samo jedna, a i jedna je mnogo za moj ukus."
<BR>&nbsp;&nbsp;&nbsp;&nbsp;&nbsp;"Ne znam", priznade Šar. "AIi čini mi se da stičem saznanje o slici svemira. Naš svet je, očigledno, smešten na dnu ovog velikog, koji ima svoje nebo. A možda je i to nebo samo dno jednog još većeg sveta - i tako u beskonačnost. Priznajem da je to teško shvatiti, možda je verovatnije da su svi svetovi smešteni pod ovom velikom površinom i da velika svetlost sve njih podjednako obasjava."
<BR>&nbsp;&nbsp;&nbsp;&nbsp;&nbsp;"Zašto se onda svake noći gasi, pa čak i danju, i tamni zimi?" zapita Lavon.
<BR>&nbsp;&nbsp;&nbsp;&nbsp;&nbsp;"Možda putuje u krugovima, pa je prvo nad jednim, a zatim nad drugim svetom. Ko zna?"
<BR>&nbsp;&nbsp;&nbsp;&nbsp;&nbsp;"Ako je tako", rekao je Lavon, "onda treba samo da putujemo po vrhu našeg neba do suvog tla i puzimo njime dok ne naiđemo na vrh neba drugog sveta. Zatim nam samo ostaje da zaronimo. Jednostavno, zar? Posle svih naših priprema."
<BR>&nbsp;&nbsp;&nbsp;&nbsp;&nbsp;Šar se nasmeja, ali se po zvuku nije moglo zaključiti da je u tome video nešto smešno. "Jednostavno? Jesi li već primetio kakva je temperatura?"
<BR>&nbsp;&nbsp;&nbsp;&nbsp;&nbsp;Lavon je to bio registrovao baš ispod praga svesti, ali posle Šarove primedbe osetio je da se pomalo guši. Srećom, količina kiseonika u vodi se nije smanjila, ali je temperatura podsećala na onu u plićaku, u poslednjem i najgorem delu jeseni. Osećao se kao da pokušava da udiše supu.
<BR>&nbsp;&nbsp;&nbsp;&nbsp;&nbsp;"Podstakni onda Vorte na veći rad", reče Lavon. "Postaće neizdržljivo ako ne bude jače cirkulisalo."
<BR>&nbsp;&nbsp;&nbsp;&nbsp;&nbsp;Tan je nešto odgovorio, ali je do Lavonovih ušiju doprlo samo neko mrmljanje. Sve što je mogao učiniti bilo je da se koncentriše na upravljanje brodom.
<BR>&nbsp;&nbsp;&nbsp;&nbsp;&nbsp;Usek ili klanac u razbacanim klisurama oštrim kao sečivo noža bio je nešto bliži, ali je izgledalo da treba preći još mnogo kilometara pustinje. Posle izvesnog vremena brod se umiri i nastavi ravnomerno da puzi, s manje pištanja i udaraca nego ranije, ali i napredujući sporije. Ispod njega se sada osećalo izvesno klizanje, struganje o trup samog broda, kao da je prelazio preko grubog maziva čiji su komadi bili veliki kao ljudske glave.
<BR>&nbsp;&nbsp;&nbsp;&nbsp;&nbsp;Najzad Šar reče: "Lavone, moraćemo opet da se zaustavimo. Pesak je ovde gore suv i rasipamo energiju koristeći guseničastu traku."
<BR>&nbsp;&nbsp;&nbsp;&nbsp;&nbsp;"Jesi li siguran da smo u stanju da to učinimo?" upita Lavon. "Ovako se makar krećemo. Ako stanemo da bismo spustili točkove i ponovo promenili zupčanike, skuvaćemo se."
<BR>&nbsp;&nbsp;&nbsp;&nbsp;&nbsp;"Skuvaćemo se ako to ne učinimo", reče mirno Šar. "Neke od naših alga su već mrtve, a ostale se već suše. To je prilično jasan znak da ne možemo više mnogo da podnesemo. Ne verujem da će nam poći za rukom da se dokopamo hlada, ako ne ubrzamo."
<BR>&nbsp;&nbsp;&nbsp;&nbsp;&nbsp;Čulo se kako jedan od mehaničara s mukom guta. "Trebalo bi se vratiti", reče. "Mi uopšte nismo stvoreni za ovaj prostor. Stvoreni smo za vodu, a ne za ovaj pakao."
<BR>&nbsp;&nbsp;&nbsp;&nbsp;&nbsp;"Zaustavićemo se", reče Lavon, "ali se nećemo vratiti. To je moja poslednja reč." To je zvučalo hrabro, ali je taj čovek uzbudio Lavona više nego što se i sam usudio da prizna čak i samom sebi. "Šare", reče "požuri."
<BR>&nbsp;&nbsp;&nbsp;&nbsp;&nbsp;Naučnik klimnu glavom i zaroni.
<BR>&nbsp;&nbsp;&nbsp;&nbsp;&nbsp;Minuti su prolazili. Velika zlatnocrvena lopta na nebu plamtela je bez prestanka. Spustila se sasvim nisko niz nebo, tako da je njena svetlost prodirala ravno u brod, u Lavonovo lice, osvetljavajući zrakama zlatnih strujanja svaki deo koji je plivao. Vodene struje koje su prolazile pored Lavonovrh obraza bile su gotovo vruće.
<BR>&nbsp;&nbsp;&nbsp;&nbsp;&nbsp;Kako su se usuđivali da idu pravo napred u taj pakao? Zemlja neposredno ispod zvezde mora da je još toplija nego što je bilo ovde.
<BR>&nbsp;&nbsp;&nbsp;&nbsp;&nbsp;"Lavone! Gledaj Paru!"
<BR>&nbsp;&nbsp;&nbsp;&nbsp;&nbsp;Lavon natera sebe da se osvrne i pogleda svog saveznika iz roda Protoa. Velika papuča se smestila na palubi i ležala jedva pomičući trepetljike. Unutra, njegove vakuole su počinjale da natiču, dobijajući izgled naduvanih kruškolikih bešika i gomilajući granuliranu citoplazmu na tamna jezgra.
<BR>&nbsp;&nbsp;&nbsp;&nbsp;&nbsp;"Da li ... da li umire?"
<BR>&nbsp;&nbsp;&nbsp;&nbsp;&nbsp;"Ova ćelija umire", reče Para hladno kao uvek. " Ali samo idi - idi napred. Mnogo šta ima da se nauči, i ti ćeš, možda, živeti, ako mi i ne budemo. Idi."
<BR>&nbsp;&nbsp;&nbsp;&nbsp;&nbsp;"Vi ste za nas - sada?" prošapta Lavon.
<BR>&nbsp;&nbsp;&nbsp;&nbsp;&nbsp;"Mi smo uvek bili za vas. Teraj svoju ludu smelost do kraja. Na kraju ćemo imati koristi i mi i čovek."
<BR>&nbsp;&nbsp;&nbsp;&nbsp;&nbsp;Šapat se utiša. Lavon još jednom zovnu stvorenje, ali ono ne odgovori. Odozdo se čulo klepetanje drveta i Šarov glas iz jednog od megafona. "Lavone, nastavi! I dijatomeje umiru - ostaćemo potpuno bez pogonske snage. Učini to što brže i što pre možeš."
<BR>&nbsp;&nbsp;&nbsp;&nbsp;&nbsp;Lavon se smrknuto naže napred. "Zvezda je upravo iznad područja kome se približavamo."
<BR>&nbsp;&nbsp;&nbsp;&nbsp;&nbsp;"Zbilja? Možda će se još spustiti i senke će se produžiti."
<BR>&nbsp;&nbsp;&nbsp;&nbsp;&nbsp;"To nam je jedina nada."
<BR>&nbsp;&nbsp;&nbsp;&nbsp;&nbsp;Lavon nije mislio na tu mogućnost. Prodera se u megafone. Brod još jednom krete, malo brže sada, ali još uvek puzeći. Trideset i dva točka su psovala.
<BR>&nbsp;&nbsp;&nbsp;&nbsp;&nbsp;Bilo je još toplije.
<BR>&nbsp;&nbsp;&nbsp;&nbsp;&nbsp;Stalno, vidljivim kretanjem, zvezda se spustala sučelice Lavonovom licu. On se odjednom uplaši. Šta ako ona nastavi da silazi i sasvim nestane? Iako je sada bilo užasno toplo, bio je to jedini izvor toplote. Neće li nastupiti neizdržljiva hladnoća, a brod eksplodirati u komad leda?
<BR>&nbsp;&nbsp;&nbsp;&nbsp;&nbsp;Senke su, preteći, postajale sve duže i počele da se pružaju preko pustinje prema brodu koji je napredovao. U kabini se nije razgovaralo, čuo se samo šum teškog disanja i rada mašine.
<BR>&nbsp;&nbsp;&nbsp;&nbsp;&nbsp;U jednom trenutku je izgledalo da je zupčasti horizont počeo da juri prema njima. Kameni zubi usekli su se u donji rub plamene lopte i prožderali je. Iščeza je.
<BR>&nbsp;&nbsp;&nbsp;&nbsp;&nbsp;Oni su bili zaštićeni stenama. Lavon naredi da se brod okrene uporedo s pravcem klisure; on leno posluša. Visoko gore, nebo je tamnelo, od modrog do tamnoplavog.
<BR>&nbsp;&nbsp;&nbsp;&nbsp;&nbsp;Šar ćutke uđe kroz otvor i stade kraj Lavona, posmatrajući tamnu boju neba i senke koje su se produžavale prema obali i svom sopstvenom svetu. Nije ništa govorio, ali je Lavon bio siguran da je i njemu ista neprijatna misao na umu.
<BR>&nbsp;&nbsp;&nbsp;&nbsp;&nbsp;"Lavone."
<BR>&nbsp;&nbsp;&nbsp;&nbsp;&nbsp;Lavon poskoči. Šarov glas je bio tvrd kao čelik. "Da?"
<BR>&nbsp;&nbsp;&nbsp;&nbsp;&nbsp;"Moramo nastaviti putovanje. Ma kakav da je drugi svet, brzo ćemo biti u njemu."
<BR>&nbsp;&nbsp;&nbsp;&nbsp;&nbsp;"Kako ćemo se kretati kad ne vidimo kuda idemo? Zašto da prvo ne odspavamo, ukoliko nam to hladnoća dopusti?"
<BR>&nbsp;&nbsp;&nbsp;&nbsp;&nbsp;"Dopustiće nam", reče Šar. "Ovde ne može toliko zahladneti da bi bilo opasno. Kad bi bilo tako, nebo bi se, ili ono što smo mislili da je nebo, smrzavalo svake noći, čak i leti. Ali mene zabrinjava voda. Biljke će sada zaspati. U našem svetu to ne bi smetalo, zaliha kiseonika je tamo dovoljna da istraje i preko noći. Ali u ovom zatvorenom prostoru, sa tako mnogo bića u njemu, a bez zaliha sveže vode, verovatno ćemo se ugušiti."
<BR>&nbsp;&nbsp;&nbsp;&nbsp;&nbsp;Šar je davao utisak kao da uopšte nije zainteresovan i govorio je glasom neumoljivih fizičkih zakona.
<BR>&nbsp;&nbsp;&nbsp;&nbsp;&nbsp;"Osim toga", reče on, kao slep zureći u grubu prirodu, "i dijatomeje su biljke. Drugim rečima, moramo nastaviti kretanje sve dok budemo imali kiseonika i snage - i moliti se da u tome uspemo."
<BR>&nbsp;&nbsp;&nbsp;&nbsp;&nbsp;"Šare, nekad smo imali prilično Protoa na brodu. I Para tamo nije sasvim mrtav. Da je mrtav, u kabini se ne bi moglo izdržati. Brod je gotovo čist od bakterija, jer su ih Protoi sve proždirali, a spolja nisu mogle doći. Ali bi ipak bilo došlo do izvesnog raspadanja."
<BR>&nbsp;&nbsp;&nbsp;&nbsp;&nbsp;Šar se saže i dodirnu opnu nepokretnog Pare prstom. "U pravu si, on je još živ. Šta to dokazuje?"
<BR>&nbsp;&nbsp;&nbsp;&nbsp;&nbsp;"I Vorte su žive, osećam strujanje vode. To dokazuje da Pari nije naškodila vrućina. To je bila svetlost. Sećaš se kako je moja koža bila oštećena posle penjanja iznad neba? Nerazređena zvezdana svetlost je smrtonosna. Trebalo bi da to dodamo informacijama s ploče."
<BR>&nbsp;&nbsp;&nbsp;&nbsp;&nbsp;"Ja još ne shvatam."
<BR>&nbsp;&nbsp;&nbsp;&nbsp;&nbsp;"Stvari stoje ovako: imamo ovde tri ili četiri Noka dole. Oni su bili zaštićeni od svetlosti, pa moraju još biti živi. Ako ih koncentrišemo u galijama dijatomeja, glupe dijatomeje će verovati da je još dnevna svetlost i nastaviće da rade. Možemo Nokove koncentrisati i duž kostura broda i time podstaći alge da izlučuju kiseonik. Pitanje je: šta nam je više potrebno - kiseonik ili snaga? Ili ih možemo rasporediti popola?"
<BR>&nbsp;&nbsp;&nbsp;&nbsp;&nbsp;Šar se nasmeja. "Izvanredno logično zaključivanje. Možda ćemo jednom od tebe načiniti Šara, Lavone. Ne, ja bih rekao da ih ne možemo rasporediti popola. Nokova svetlost nije dovoljno jaka da bi biljke radi nje izlučivale kiseonik, pokušao sam to jednom, ali je proizvodnja kiseonika bila vrlo mala. Jasno je da je biljkama potrebna svetlost za energiju. Zato ćemo morati da se odlučimo za dijatomeje kao za pogonsku energiju."
<BR>&nbsp;&nbsp;&nbsp;&nbsp;&nbsp;"U redu. Učini tako, Šare."
<BR>&nbsp;&nbsp;&nbsp;&nbsp;&nbsp;Lavon odvede brod do stenovitog zaklona hridi, na glatki pesak. Svaki trag direktne svetlosti je iščezao, mada se na nebu još video blag opšti sjaj.
<BR>&nbsp;&nbsp;&nbsp;&nbsp;&nbsp;"Dakle", reče Šar zamišljeno, "kladim se da je to voda tamo preko u kanjonu, samo ako uspemo da ga se dočepamo. Stići ću dole da uredim..."
<BR>&nbsp;&nbsp;&nbsp;&nbsp;&nbsp;Lavon se začudi.
<BR>&nbsp;&nbsp;&nbsp;&nbsp;&nbsp;"Šta je?"
<BR>&nbsp;&nbsp;&nbsp;&nbsp;&nbsp;Lavon ćutke pokaza, dok mu je srce lupalo.
<BR>&nbsp;&nbsp;&nbsp;&nbsp;&nbsp;Čitav tamnoplavi svod bio se osuo sitnim, neverovatno bleštavim svetlostima. Bilo ih je na stotine, i sve je veći broj njih postajao vidljiv, što je tama bivala dublja. A daleko, iznad poslednjih bregova, bila je tamnocrvena lopta; avetinjski srebrnasta. Blizu zenita bilo je još jedno takvo telo, mnogo manje, ali sasvim srebrno...
<BR>&nbsp;&nbsp;&nbsp;&nbsp;&nbsp;Pod dno meseca vodenog sveta Hidrota i pod večnim zvezdama, pet centimetara dugačka drvena lađa i njen mikroskopski teret približavali su se rečici koja je počela da presušuje.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;5.
<BR>&nbsp;&nbsp;&nbsp;&nbsp;&nbsp;Noć su proveli na dnu kanjona. VeIika četvrtasta vrata su se otvorila da propuste hladnu, svetlu životvornu vodu i bakterije koje su bile sveža hrana.
<BR>&nbsp;&nbsp;&nbsp;&nbsp;&nbsp;Nikakva bića im se ne približiše ni iz radoznalosti, ni lova radi, dok su spavali, mada je Lavon postavio čuvare na vrata, za svaki slučaj. Izgleda da su i ovde, na samom podu, visoko organizovana bića noću mirovala.
<BR>&nbsp;&nbsp;&nbsp;&nbsp;&nbsp;Ali čim je prva struja svetlosti prošla kroz vodu, pojavila se opasnost. Prvo, bilo je tu čudovište buljavih očiju. Stvorenje je bilo zeleno i imalo je dve kandže za hvatanje, od kojih je svaka mogla da prepolovi brod kao pramen alge. Oči su mu bile crne i okrugle, na vrhovima kratkih stubova, a dugi pipci bili su deblji od stabljike biljke. Promicalo je kraj njih brzim pokretima, uopšte ne primećujući brod.
<BR>&nbsp;&nbsp;&nbsp;&nbsp;&nbsp;"Je li to - primerak ovdašnjeg života?" prošapta Lavon. "Da li je ovde sve tako veliko?" Niko ne odgovori, jer to niko nije znao. Posle izvesnog vremena, Lavon je rizikovao da pomeri brod prema struji, koja je bila spora ali jaka. Ogromni crvi prolazili su uvijajući se pored njih. Jedan je udario o ljusku, a zatim se ravnodušno probijao dalje.
<BR>&nbsp;&nbsp;&nbsp;&nbsp;&nbsp;"Oni nas ne primećuju", reče Šar. "Mi smo suviše mali. Lavone, Stari su nas upozorili na veličinu vasione, ali čak i kad je vidiš ne možeš da shvatiš. A sve te zvezde - mogu li one značiti ono šta ja mislim da znače? Neshvatljivo je to i neverovatno!"
<BR>&nbsp;&nbsp;&nbsp;&nbsp;&nbsp;"Dno je koso", rekao je Lavon, gledajući napregnuto ispred sebe. "Stene kanjona se šire, a voda postaje muljevita. Ali pustimo zvezde neka čekaju, Šare, mi ulazimo u novi svet."
<BR>&nbsp;&nbsp;&nbsp;&nbsp;&nbsp;Šar protiv svoje volje popusti. Pogled na vasionu ga je, izgleda, potresao, možda i ozbiljno. Nije zapazao velike stvari koje su se događale, nego se, umesto toga, zabrinuto udubio u svoje misli. Lavon ponovo oseti da se stari jaz među njihovim shvatanjima opet produbljuje.
<BR>&nbsp;&nbsp;&nbsp;&nbsp;&nbsp;Sad se Dno opet penjalo. Lavon nije imao nikakvih iskustava u pogledu delta-formacija ušća, jer u njegovom svetu nije bilo potočića, pa ga je ta pojava zabrinjavala. Ali te brige su iščilile u čuđenju kad je brod dopro do vrha i prevrnuo se.
<BR>&nbsp;&nbsp;&nbsp;&nbsp;&nbsp;Spreda, Dno se opet koso spuštalo, beskrajno, u blistavim dubinama. Sad je nad njima opet bilo onakvo nebo na kakvo su navikli i Lavon je mogao da zapazi grupice planktona koje su promicale ispod njega. Gotovo istovremeno je ugledao neke manje vrste Protoa; neki od njih su se već približavali brodu.
<BR>&nbsp;&nbsp;&nbsp;&nbsp;&nbsp;A onda su, odjednom, ugledali devojku kako se pojavljuje iz dubine, izbezumljena od straha. Isprva nije ni primetila brod. Približavala se okrećući se kroz vodu, s nadom da će uspeti da se baci preko ušća delte u brzi potočić.
<BR>&nbsp;&nbsp;&nbsp;&nbsp;&nbsp;Lavon je bio iznenađen. Ne zato što su ovde bili ljudi - tome se nadao, čak je, nekako, bio i ubeđen da ljudi žive u čitavoj vasioni, nego zbog devojčinog bekstva u samoubistvo.
<BR>&nbsp;&nbsp;&nbsp;&nbsp;&nbsp;"Šta?" Nejasno zujanje mu dopre do ušiju i on je shvatio.
<BR>&nbsp;&nbsp;&nbsp;&nbsp;&nbsp;"Šare! Tane! Stravole!" viknu. "Lukove i koplja! Probijte sve prozore!" Podigao je jednu nogu i udario u otvor pred sobom. Neko mu dobaci luk.
<BR>&nbsp;&nbsp;&nbsp;&nbsp;&nbsp;"Šta je šta se dogodiIo?" dovikne Šar.
<BR>&nbsp;&nbsp;&nbsp;&nbsp;&nbsp;"Žderači!"
<BR>&nbsp;&nbsp;&nbsp;&nbsp;&nbsp;Vest je prostrujala brodom kao električni šok. U Lavonovom svetu rotiferi su bili praktično istrebljeni, svako je znao tužnu istoriju duge borbe ljudi i Protoa protiv rotifera.
<BR>&nbsp;&nbsp;&nbsp;&nbsp;&nbsp;Devojka najednom ugleda brod i zaustavi se, očigledno zbunjena očajanjem koje ju je obuzelo pred novim neprijateljem. Sopstveni zalet gonio ju je napred, i čas je, malo, oči upirala u brod, a čas natrag prema opasnom zujanju koje je postajalo sve glasnije.
<BR>&nbsp;&nbsp;&nbsp;&nbsp;&nbsp;"Nemoj stati!" vikao je Lavon. "Ovamo, ovamo! Mi smo prijatelji. Mi ćemo ti pomoći!"
<BR>&nbsp;&nbsp;&nbsp;&nbsp;&nbsp;Tri velike, upola providne trube glatkog mesa nadirale su preko uzvišice, a mnoštvo debelih trepetljika u njihovim koronama zujalo je lakomo. Dikrani, nadmeni u svom savitljivom oklopu, svađali su se među sobom dok su išli, koristeći ono nekoliko predsmislenih šumova koji su sačinjavali njihov jezik.
<BR>&nbsp;&nbsp;&nbsp;&nbsp;&nbsp;Oprezno, Lavon zateže luk, približi ga ramenu i odape ga. Strelica odlete kroz vodu. Naglo je gubila brzini i zapela u struji, koja ju je više približavala devojci nego Žderaču u koga je Lavon ciljao.
<BR>&nbsp;&nbsp;&nbsp;&nbsp;&nbsp;On se ugrize za usnu, spusti oružje i ponovo zateže luk. Nije imalo smisla potcenjivati razdaljinu, morao je čekati. Još jedna strelica koja se probijala kroz vodu iz bočnog otvora prinudila ga je da izda naređenje da prestanu da gađaju dok im ne ugledaju očne jabučice.
<BR>&nbsp;&nbsp;&nbsp;&nbsp;&nbsp;Napad rotifera je nagnao devojku da donese odluku. Naravno da joj je nepomično drveno čudovište bilo strano, ali ono joj nije pretilo, a verovatno je znala šta bi bilo da se sva tri Dikrana obore na nju, dok bi svaki nastojao da ugrabi što veći zalogaj. Zato se baci prema otvoru broda. Tri Žderača zaurlaše od besa i nagrnuše za njom.
<BR>&nbsp;&nbsp;&nbsp;&nbsp;&nbsp;Verovatno da joj to ne bi pošlo za rukom da prvi Dikran nije u poslednjem trenutku ugledao brod, i u strahu da se ne sudari s njim, okrenuo se i sudario se sa ostalom dvojicom. Posle toga su ponovo zapodenuli svađu, iako, verovatno, ni sami nisu znali zbog čega; oni nisu bili sposobni da razmene komplikovanije misli od 'ih', 'umri', ili 'ni ti nisi bolji'.
<BR>&nbsp;&nbsp;&nbsp;&nbsp;&nbsp;Dok su se još durili jedan na drugog, Lavon probode najbližeg strelicom. Preostala dvojica se smesta upustiše u bitku za njegove ostatke.
<BR>&nbsp;&nbsp;&nbsp;&nbsp;&nbsp;"Ubijte mi ova dva Žderača dok se još bore", naredi Lavon. "I ne zaboravite da uništite njihova jaja. Vidim da ovaj svet treba malo pripitomiti."
<BR>&nbsp;&nbsp;&nbsp;&nbsp;&nbsp;Devojka upliva kroz otvor i zaustavi se na suprotnom zidu kabine, smrtno uplašena. Lavon pokuša da joj se približi, ali ona odnekud izvuče oštro kameno oružje. Pošto je bila gola, teško je bilo reći gde je sakrila oružje, ali je, očigledno, umela, i nameravala, da ga upotrebi. Lavon, stoga, ustuknu i sede na stolicu pred kontrolnom tablom, čekajući, dok je ona, razgledala kabinu, Lavona, Šara, druge pilote i Paru koji je stajao.
<BR>&nbsp;&nbsp;&nbsp;&nbsp;&nbsp;Ona, najzad, reče: "Jeste li vi - bogovi - s one strane neba?"
<BR>&nbsp;&nbsp;&nbsp;&nbsp;&nbsp;"Mi dolazimo s one strane neba", reče Lavon, "ali nismo bogovi, nego ljudi kao i ti. Ima li ovde još ljudi?"
<BR>&nbsp;&nbsp;&nbsp;&nbsp;&nbsp;Devojka je, izgleda, brzo shvatila situaciju, iako je izgledala divlja. Lavon je imao čudan i nemogućan utisak da bi trebalo da je prepozna: visoka, prividno mirna, tamnoputa žena, ne sasvim kao ova... doduše, žena iz drugog sveta, ali ipak...
<BR>&nbsp;&nbsp;&nbsp;&nbsp;&nbsp;Ona vrati nož u svoju gustu svetlu kosu - aha, pomisli Lavon, taj trik da zapamtim - i zatrese glavom. "Malo nas je. Žderači su svud uokolo. Uskoro će nas sve uništiti."
<BR>&nbsp;&nbsp;&nbsp;&nbsp;&nbsp;Devojčin fatalizam je bio tako dubok, da je izgledalo kao da se to nje i ne tiče.
<BR>&nbsp;&nbsp;&nbsp;&nbsp;&nbsp;"Ali zar se niste borili protiv njih? Uz pomoć Protoa?"
<BR>&nbsp;&nbsp;&nbsp;&nbsp;&nbsp;"Protoe? Oni su isto tako bespomoćni protiv Žderača kao i mi, bar većina njih. Nemamo oružja koja ubijaju na daljinu, kao vi. A nikakvo oružje nam više ne može pomoći. Nas je i suviše malo, a Žderača suviše mnogo."
<BR>&nbsp;&nbsp;&nbsp;&nbsp;&nbsp;Lavon zatrese glavom. "Imali ste moćno oružje za sve to vreme, samo niste umeli da ga upotrebite. Protiv njega, broj ništa ne znači. Mi ćemo vam pokazati kako smo se mi njime služili. A kad budete imali iskustva, možda ćete umeti bolje njime da se služite nego mi."
<BR>&nbsp;&nbsp;&nbsp;&nbsp;&nbsp;Devojka sleže ramenima. "Sanjali smo o takvom oružju, ali ga nikada nismo našli. Govorite li istinu? Koje je to oružje?"
<BR>&nbsp;&nbsp;&nbsp;&nbsp;&nbsp;"Naravno - razum", reče Lavon. "Ne samo jedan mozak, nego mnogo njih. Zajednički rad. Saradnja."
<BR>&nbsp;&nbsp;&nbsp;&nbsp;&nbsp;"Lavon govori istinu", začuje se slabi glas s palube. Para se lagano kretao. Devojka ga je gledala širom otvorenih očiju. Zvuk Parinog glasa, koji je govorio ljudskim jezikom, učinio je na nju veći utisak nego sam brod, ili bilo šta u njemu.
<BR>&nbsp;&nbsp;&nbsp;&nbsp;&nbsp;"Mogućno je pobediti Žderače", reče tihi neartikulisani glas: "Protoi će pomoći, kao što su pomagali i u svetu iz kojeg smo došli. Protoi su se borili protiv ovog bekstva kroz prostor i oteli su čoveku podatke. Protoi se nikad više neće suprotstaviti čoveku. Mi smo već razgovarali s Protoima ovoga sveta i rekli im da ljudi znaju da sanjaju, ali i da ostvare svoj san. Bez obzira na to da li to Protoi žele ili ne.
<BR>&nbsp;&nbsp;&nbsp;&nbsp;&nbsp;Šare, tvoja metalna ploča je kraj tebe. Bila je skrivena na brodu. Moja braća će te odvesti do nje.
<BR>&nbsp;&nbsp;&nbsp;&nbsp;&nbsp;Ovaj organizam sada umire. Umirem sa uzdanjem u znanje, kao što umire inteligentno biće. Ljudi su nas tome naučiIi. Nema ništa... što znanje... ne može učiniti... Njime su... ljudi... prešli... prešli prostor..."
<BR>&nbsp;&nbsp;&nbsp;&nbsp;&nbsp;Glas pređe u šapat. Sjajna papuča se nije promenila, ali je nešto otišlo iz nje. Lavon pogleda devojku, njihove oči se sretoše. Osetio je neobjašnjivu toplinu.
<BR>&nbsp;&nbsp;&nbsp;&nbsp;&nbsp;"Mi smo prešli prostor", ponovi Lavon blago.
<BR>&nbsp;&nbsp;&nbsp;&nbsp;&nbsp;Začuo se Šarov glas kao iz velike daljine. Mlado-stari čovek je šaputao: "Ali, jesmo li?"
<BR>&nbsp;&nbsp;&nbsp;&nbsp;&nbsp;Lavon je gledao devojku. On nije znao odgovor na Šarovo pitanje. Ali mu ono i nije izgledalo važno.
</TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
