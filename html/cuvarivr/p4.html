<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>DELENDA EST
<P>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;Evropa je pre dvadeset hiljada godina bila odlično mesto za lov, a ni u jednom periodu uslovi za zimske sportove nisu bili bolji nego tada. Zato je patrola imala planinsku kuću u pleistocenskim Pirinejima, u kojoj su svoj zimski raspust provodili njeni viši službenici.
<BR>&nbsp;&nbsp;&nbsp;&nbsp;&nbsp;Mans Everard je stajao na zastakljenoj verandi i preko ledeno plavih prostranstava posmatrao severne obronke koji su se spuštali prema šumama, močvarama i tundri. Bio je obučen u široke zelene pantalone i kratak kaput od izolsinta iz dvadeset trećeg veka i čizme napravljene po meri u Kanadi devetnaestog veka; pušio je smrdljivu lulu naodredivog porekla. Izgledao je nervozan. Nije obraćao pažnju na galamu koju su pravili stražari patrole pijući, pričajući i svirajući klavir.
<BR>&nbsp;&nbsp;&nbsp;&nbsp;&nbsp;Preko snegom pokrivenog dvorišta išao je jedan hromanjonski vodič; bio je visok i lep, a nosio je odeću sličnu eskimskoj. Lice mu je bilo namazano bojom a za pojasom mu je visio čelični nož, koji je verovatno, bio plata za njegov posao. U ovako davnoj prošlosti, patrola nije morala da obraća mnogo pažnje na okolinu jer nije bilo opasnosti od poremećaja: metal će izgristi rđa a stranci će biti zaboravljeni kroz nekoliko vekova. Najveću glavobolju zadavale su žene iz slobodnijih perioda istorije, koje su jurile za domorodačkim lovcima.
<BR>&nbsp;&nbsp;&nbsp;&nbsp;&nbsp;Pit van Saravak (Veneranac holandsko-indonežanskog porekla iz ranog dvadeset četvrtog veka nove ere), vitak mladić koji je bio jaka konkurencija vodičima, prišao je Everardu. Neko vreme su ćutali. I van Saravak je bio slobodan redar, spreman da interveniše u svakom miljeu, a sa Amerikancem je već nekoliko puta sarađivao. Na ovo zimovanje su došli zajedno.
<BR>&nbsp;&nbsp;&nbsp;&nbsp;&nbsp;Van Saravak progovori prvi, na temporalnom: "Čujem da su videli nekoliko mamuta u blizini Tuluze." Bila je to moć navike, jer taj grad neće biti sagrađen još za mnogo godina.
<BR>&nbsp;&nbsp;&nbsp;&nbsp;&nbsp;"Već sam ustrelio jednog", odgovori Everard mrzovoljno. "A bio sam i na skijanju i na planinarenju i gledao domorodačke igre."
<BR>&nbsp;&nbsp;&nbsp;&nbsp;&nbsp;Van Saravak klimnu glavom, izvadi cigaretu i povuče nekoliko dimova. Uvlačenje dima je još više isticalo kosti njeovog mršavog lica. "Meni je ovde lepo, ali ovo može i da dosadi posle nekog vremena."
<BR>&nbsp;&nbsp;&nbsp;&nbsp;&nbsp;Imali su još dve nedelje odmora. Teorijski redari patrole su imali neograničeno odsustvo jer su uvek mogli da se vrate u trenutak kada su ga započeli; u stvari, bili su dužni da na poslu provedu jedan odredeni deo svog životnog veka. Niko im nije govorio kada će umreti, a oni su bili dovoljno pametni da ne istražuju. Budući da se vreme može menjati, tako nešto bi bilo teško utvrditi. Pored toga, jedna od beneficija stražara patrole bila je i danelijanska terapija za produženje životnog veka.
<BR>&nbsp;&nbsp;&nbsp;&nbsp;&nbsp;Van Saravak nastavi: "Baš bi mi sad prijala bleštava svetla, muzika, ženske koje nikad nisu čule za putovanje kroz vreme..."
<BR>&nbsp;&nbsp;&nbsp;&nbsp;&nbsp;"Idemo, onda", prekide ga Everard.
<BR>&nbsp;&nbsp;&nbsp;&nbsp;&nbsp;"U Avgustov Rim?" upita Van Saravak zainteresovano.
<BR>&nbsp;&nbsp;&nbsp;&nbsp;&nbsp;"Nikada tamo nisam bio. Mogao bih za čas da dobijem hipno-znanje jezika i običaja."
<BR>&nbsp;&nbsp;&nbsp;&nbsp;&nbsp;Everard zavrte glavom. "Preteruju kad ga toliko hvale. Ako nećeš da ideš u daleku budućnost, najdivnija dekadencija je baš u mom miljeu. Na primer, Njujork, ako imaš društva, a ja znam koga da pozovem."
<BR>&nbsp;&nbsp;&nbsp;&nbsp;&nbsp;Van Saravak mljacnu ustima. "I ja znam nekoliko odličnih mesta u svom sektoru", reče, "ali nijedno društvo koje se tek naselilo nema vremena za veliki provod. Zato ćemo u Njujork. U koju godinu?"
<BR>&nbsp;&nbsp;&nbsp;&nbsp;&nbsp;"Najbolje u 1960. Bio sam tamo baš pre nego što ću poći na odmor."
<BR>&nbsp;&nbsp;&nbsp;&nbsp;&nbsp;Oni se zaverenički nasmejaše i odoše da se pakuju. Everard je ovako nešto već bio predvideo i za svoga prijatelja poneo odelo iz sredine dvadesetog veka.
<BR>&nbsp;&nbsp;&nbsp;&nbsp;&nbsp;Dok je trpao odelo i pribor za brijanje u svoj koferčić, Amerikanac je razmišljao hoće li moći da održi tempo sa Van Saravakom. Nikada nije bio veliki pijanac i ženskaroš. Njemu je više odgovarala zanimljiva knjiga, ćaskanje sa prijateljima i krigla piva. Ali i najveći trezvenjak mora ponekad da pusti srcu na volju.
<BR>&nbsp;&nbsp;&nbsp;&nbsp;&nbsp;A slobodnom redaru patrole, kome je stalni posao u Preduzeću za tehničke studije bio samo paravan za lutanja i ratovanja kroz istoriju, kome je bilo poznato da istoriju prerađuju ljudi, jer ni Danelijanci nisu bili bogovi, kome je stalno bilo na umu da neka promena prošlosti može izbrisati postojanje sveta koji je on poznavao... Everardovo ogrubelo lice se zgrči. On prođe šakom kroz svoju gustu smeđu kosu pokretom koji kao da je otklanjao takve misli. Jezik i logika su bili nemoćni pred ovim paradoksom. U tim trenucima je najbolje da se čovek opusti.
<BR>&nbsp;&nbsp;&nbsp;&nbsp;&nbsp;On podiže kofer i izađe sa Van Saravakom.
<BR>&nbsp;&nbsp;&nbsp;&nbsp;&nbsp;Njihov mali antigravitacioni skuter ih je čekao u garaži. Kad ga čovek pogleda, ne bi verovao da se njegove komande mogu podesiti na bilo koje mesto na Zemlji ili bilo koje vreme.
<BR>
<BR>&nbsp;&nbsp;&nbsp;&nbsp;&nbsp;Aupres de ma blonde
<BR>&nbsp;&nbsp;&nbsp;&nbsp;&nbsp;Qu'il fait bon, fait bon, fait bon,
<BR>&nbsp;&nbsp;&nbsp;&nbsp;&nbsp;Aupres de ma blonde
<BR>&nbsp;&nbsp;&nbsp;&nbsp;&nbsp;Quil fait bon dormir!
<BR>
<BR>&nbsp;&nbsp;&nbsp;&nbsp;&nbsp;Van Saravak je pevao glasno a dah mu se maglio na ledenom vazduhu. Ovu pesmicu je naučio jednom dok je pratio vojsku Luja XIV. Everard se nasmeja. "Tiše, momče!"
<BR>&nbsp;&nbsp;&nbsp;&nbsp;&nbsp;"Zašto", pevušio je mladić, "divan je kontinuum, a kosmos je veseo i sjajan. Kreći već jednom."
<BR>&nbsp;&nbsp;&nbsp;&nbsp;&nbsp;Everard nije bio ubeđen u te divote; video je mnogo ljudskog stradanja u svim periodima. Vremenom čovek otvrdne, ali kada te neki bolestan seljak pogleda otupelim pogledom, ili vrisne vojnik proboden kopljem, ili grad eksplodira u radioaktivnom plamenu, nešto u tebi zaplače. Imao je razumevanja za fanatike koji su pokušavali da menjaju tok događaja. Na žalost, njihov uticaj nije mogao ništa da promeni na bolje...
<BR>&nbsp;&nbsp;&nbsp;&nbsp;&nbsp;On podesi komande na skladište Preduzeća za tehničke studije, koje je bilo najpogodnije mesto za njihovo materijalizovanje u Njujorku. Odatle će otići u njegov stan gde će zabava moći da počne.
<BR>&nbsp;&nbsp;&nbsp;&nbsp;&nbsp;"Nadam se da si se oprostio od dama koje ostavljaš ovde?" upita Everard.
<BR>&nbsp;&nbsp;&nbsp;&nbsp;&nbsp;"Na najnežniji mogući način. Kreći već jednom, spor si kao melasa na Plutonu. Ako nisi znao, ovo vozilo može da se kreće i bez vesala."
<BR>&nbsp;&nbsp;&nbsp;&nbsp;&nbsp;Everard slaže ramenima i pritisnu dugme. U trenu nestade garaže.
<BR>
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;Bili su skamenjeni od zaprepašćenja.
<BR>&nbsp;&nbsp;&nbsp;&nbsp;&nbsp;Polako su postajali svesni svih detalja okoline. Materijalizovali su se nekoliko centimetara od zemlje (skuter je bio tako konstruisan da se nikada ne materijalizuje usred nekog tvrdog predmeta) a pošto se ovome nisu nadali, udarili su u ivicu pločnika. Nalazili su se na nekakvom trgu. U blizini je bio vodoskok sa ornamentima od isprepletenih puzavica rezbarenih u kamenu. Od trga je nekoliko ulica vodilo između četvrtastih šestospratnica od cigle i betona, koje su bile drečeći obojene i pretrpane ukrasima. Automobili nezgrapnog oblika i nepoznatih marki probijali su se kroz gužvu pešaka.
<BR>&nbsp;&nbsp;&nbsp;&nbsp;&nbsp;Everard pogleda na brojčanik. Skuter ih je doveo u Minhen, 23. oktobra 1960, u 11.30 ujutru, a prostorne koordinate su pokazivale da se nalaze u skladištu. Ali oko njih je duvao hladan vetar koji je donosio prašinu i gar i miris uglja i...
<BR>&nbsp;&nbsp;&nbsp;&nbsp;&nbsp;Van Saravak izvadi svoj sonični pištolj. Ljudi su se u širokom krugu tiskali ne usuđujući se da im priđu. Vikali su na nekom nerazumljivom jeziku. Činilo se da su neka mešavina rasa: bilo je visokih, riđih ljudi sa okruglim glavama, mnogo američkih Indijanaca i mešanaca u svim kombinacijama. Muškarci su nosili široke bluze svežih boja, škotske suknjice, kape slične škotskim beretama, dokolenice i teške cipele. Kosa im je bila duga a mnogi su imali duge opuštene brkove. Žene su nosile haljine do zemlje a pletenice su izvirivale iz kapuljača prišivenih na ogrtače. I žene i muškarci bili su okićeni teškim narukvicama i lancima oko vrata.
<BR>&nbsp;&nbsp;&nbsp;&nbsp;&nbsp;"Šta se desilo?" prošaputa Veneranac. "Gde smo to došli?"
<BR>&nbsp;&nbsp;&nbsp;&nbsp;&nbsp;Everard je ukočeno sedeo. Prevrtao je u sećanju sve periode u kojima je bio ili o kojima je čitao. Industrijska kultura? Ovo su bili automobili na paru, ali šta će im špicasti pramci ukrašeni figurama. Troše ugalj! Možda je postnuklearna izgradnja? Ali onda se nisu nosile škotske suknjice a jezik je bio engleski...
<BR>&nbsp;&nbsp;&nbsp;&nbsp;&nbsp;Ništa se nije uklapalo. Ovakvog miljea nikada nije bilo.
<BR>&nbsp;&nbsp;&nbsp;&nbsp;&nbsp;"Bežimo odavde!"
<BR>&nbsp;&nbsp;&nbsp;&nbsp;&nbsp;Stavio je ruke na komande ali na njih skoči neki krupan čovek. Skuter se prevrte i na njih skočiše i ostali. Oni su se branili i rukama i nogama. Van Saravak poče da puca i obori jednog čoveka; onda ih prikovaše za pločnik.
<BR>&nbsp;&nbsp;&nbsp;&nbsp;&nbsp;Everard vide kako neki ljudi u oklopu i sa šlemovima krče palicama put kroz gomilu. Izvukoše ih iz rulje i natakoše im lisice na ruke. Posle kratkog pretresa odvukoše ih do nekog velikog zatvorenog vozila. 'Marica' je izgledala isto u svim vremenima.
<BR>&nbsp;&nbsp;&nbsp;&nbsp;&nbsp;Došli su k sebi tek u nekoj vlažnoj i hladnoj ćeliji sa gvozdenim rešetkastim vratima.
<BR>&nbsp;&nbsp;&nbsp;&nbsp;&nbsp;Veneranac je sedeo na klupi i psovao zaronivši lice u šake.
<BR>&nbsp;&nbsp;&nbsp;&nbsp;&nbsp;Everard je gledao kroz vrata. Video se betonirani hodnik i ćelije preko puta.
<BR>&nbsp;&nbsp;&nbsp;&nbsp;&nbsp;"Šta je ovo?" Van Saravak zadrhta.
<BR>&nbsp;&nbsp;&nbsp;&nbsp;&nbsp;"Ne znam", odgovori Everard polako. "Nije mi jasno. Mašina ne može da pogreši."
<BR>&nbsp;&nbsp;&nbsp;&nbsp;&nbsp;"Ovakvo mesto nikada nije postojalo", reče Van Saravak sa očajem u glasu. "Mora da sanjam." On se uštinu i razvuče usta u gorak osmeh. Usna mu je bila pukla a oko oka se pojavljivala velika modrica. "Štipanjem ne možeš da proveriš realnost, ali ono deluje umirujuće."
<BR>&nbsp;&nbsp;&nbsp;&nbsp;&nbsp;"Na mene ne deluje umirujuće", odvrati Everard.
<BR>&nbsp;&nbsp;&nbsp;&nbsp;&nbsp;On zgrabi šipke i poče da ih trese. "Možda su se komande ipak pokvarile. Ima li igde na Zemlji neko mesto kao ovo? Siguran sam da smo još na Zemlji."
<BR>&nbsp;&nbsp;&nbsp;&nbsp;&nbsp;"Koliko ja znam, nema."
<BR>&nbsp;&nbsp;&nbsp;&nbsp;&nbsp;Everard je pokušao da se koncentriše i postigne totalno pamćenje kome su ga učili u Akademiji patrole.
<BR>&nbsp;&nbsp;&nbsp;&nbsp;&nbsp;"Ne", reče posle izvesnog vremena, "brahicefalni belci sa škotskim suknjicama, pomešani sa Indijancima, sa automobilima na paru, nikada nisu postojali."
<BR>&nbsp;&nbsp;&nbsp;&nbsp;&nbsp;"Možda, Koordinator Stantel", reče Van Saravak kao za sebe, "trideset osmi vek. Zvali su ga Velikim Eksperimentatorom jer je reprodukovao društva iz prošlosti..."
<BR>&nbsp;&nbsp;&nbsp;&nbsp;&nbsp;"Ali nikada ovakva", prekide ga Everard.
<BR>&nbsp;&nbsp;&nbsp;&nbsp;&nbsp;Shvatio je šta se desilo, ali se nije usuđivao da to glasno kaže.
<BR>&nbsp;&nbsp;&nbsp;&nbsp;&nbsp;"Videćemo", reče bezbojnim glasom.
<BR>&nbsp;&nbsp;&nbsp;&nbsp;&nbsp;Jedan policajac (Everard je pretpostavljao da se nalaze u rukama zakona) donese im hranu i pokuša da se sporazume. Van Saravak reče da taj jezik zvuči kao keltski ali da ne može da razabere reči. Hrana im nije bila loša.
<BR>&nbsp;&nbsp;&nbsp;&nbsp;&nbsp;Predveče su ih odveli da se operu. Sproveli su ih sa puškama na gotovs. Everard je posmatrao njihovo oružje; imali su puške sa dugačkim cevima i revolvere sa osam metaka. Osvetljenje je bilo plinsko a fenjeri su bili ukrašeni ornamentima koji su predstavljali isprepletene puzavice i zmije. Oružje i oprema odavali su tehnologiju prve polovine devetnaestog veka.
<BR>&nbsp;&nbsp;&nbsp;&nbsp;&nbsp;Pri povratku opaziše neka pismena na zidu. Ličila su na semitsko pismo. Van Saravak, koji je znao nešto hebrejski, nije mogao ništa da razume.
<BR>&nbsp;&nbsp;&nbsp;&nbsp;&nbsp;Iz svoje ćelije su videli kako policajci sprovode i druge zatvorenike na pranje. Bila je to bučna gomila skitnica, pijanaca i siledžija. "Izgleda da sa nama naročito lepo postupaju", primeti Van Saravak.
<BR>&nbsp;&nbsp;&nbsp;&nbsp;&nbsp;"Nije ni čudo", odgovori Everard. "Šta bi ti radio sa nekim čudnim došljacima koji su se pojavili iz vazduha i nosili nepoznato oružje?"
<BR>&nbsp;&nbsp;&nbsp;&nbsp;&nbsp;Van Saravakovo lice se smrači. "Misliš li ti isto što ja mislim?" upita.
<BR>&nbsp;&nbsp;&nbsp;&nbsp;&nbsp;"Verovatno."
<BR>&nbsp;&nbsp;&nbsp;&nbsp;&nbsp;Veneranac napravi grimasu; u glasu mu se osećao užas: "Drugačiji vremenski kolosek. Neko je uspeo da promeni istoriju."
<BR>&nbsp;&nbsp;&nbsp;&nbsp;&nbsp;Everard potvrdno klimnu glavom.
<BR>&nbsp;&nbsp;&nbsp;&nbsp;&nbsp;Te noći nisu mogli da spavaju; zatvorenici iz drugih ćelija su neprestano galamili, a bilo je i stenica.
<BR>&nbsp;&nbsp;&nbsp;&nbsp;&nbsp;Posle doručka koji im nije prijao, odveli su ih ponovo na pranje i brijanje. Pribor za brijanje je ličio na onaj koji su oni poznavali. Posle toga su ih policajci uveli u neku kancelariju i stali mirno pored zidova.
<BR>&nbsp;&nbsp;&nbsp;&nbsp;&nbsp;Everard i Van Saravak sedoše na jednu klupu. Nameštaj je bio nešto poznat a nešto stran, kao i sve ostalo. Posle nekog vremena pojaviše se i dvojica glavešina. Jedan, sed i crvenih obraza u pancir košulji i zelenom ogrtaču, verovatno je bio šef policije. Drugi je bio mršav, grubog lica, mulat, sede kose i crnih brkova, obučen u plavi ogrtač, sa zlatnom glavom bika na levoj strani grudi koja je verovatno bila oznaka čina. Izgledao bi dostojanstveno da mu se nisu videle tanke kosmate noge ispod škotske suknjice... Kada je seo, iza njega se ukrutiše dva mlada čoveka, obučena u uniforme slične njegovoj.
<BR>&nbsp;&nbsp;&nbsp;&nbsp;&nbsp;Everard se naže i došapnu: "Kladim se da je ovo vojska. Pridaju nam veliku važnost."
<BR>&nbsp;&nbsp;&nbsp;&nbsp;&nbsp;Van Saravak klimnu potvrdno glavom.
<BR>&nbsp;&nbsp;&nbsp;&nbsp;&nbsp;Šef policije se nakašlja i reče nešto - generalu? Ovaj mu nestrpljivo odgovori i obrati se zatvorenicima. Reči je izgovarao razgovetno, tako da je Everard mogao da razabere foneme, ali mu ton nije bio mnogo ohrabrujući.
<BR>&nbsp;&nbsp;&nbsp;&nbsp;&nbsp;Nekako ćemo se ipak sporazumeti, pomisli Everard i pokaza prstom na sebe: "Mans Everard", reče. Van Saravak se predstavi na isti način.
<BR>&nbsp;&nbsp;&nbsp;&nbsp;&nbsp;General izmeni nekoliko reči sa šefom policije a onda se okrenu i reče: "Irn Cimberland?"
<BR>&nbsp;&nbsp;&nbsp;&nbsp;&nbsp;"No spikka da Inglees", reče Everard.
<BR>&nbsp;&nbsp;&nbsp;&nbsp;&nbsp;"Gotland? Svea? Nairoin Teutonah?"
<BR>&nbsp;&nbsp;&nbsp;&nbsp;&nbsp;"Ova imena, ako su imena, zvuče germanski", promrmlja Van Saravak.
<BR>&nbsp;&nbsp;&nbsp;&nbsp;&nbsp;"I naša tako zvuče, ako baš hoćeš", odgovori Everard. "Možda misle da smo Nemci." On se okrete generalu: "Sprechen Sie Deutsch?" Nikakve reakcije. "Taler ni svensk? Niederlands? Dunsk tunga? Parlez-vouz francais? Do đavola, habla usted espanol?"
<BR>&nbsp;&nbsp;&nbsp;&nbsp;&nbsp;Šef policije se opet nakašlja i pokaza na sebe. "Kaldvala der Mak Barka", reče. "General se zove Ap Seorn", tako je Everard uz pomoć svog znanja anglosaksonskog protumačio njegove reči.
<BR>&nbsp;&nbsp;&nbsp;&nbsp;&nbsp;"Ovo je keltski", reče. Oseti kako se znoji ispod miške.
<BR>&nbsp;&nbsp;&nbsp;&nbsp;&nbsp;"Ali da proverimo..." Pokazao je na još nekoliko ljudi i saznao da se zovu nešto kao Hamilkar ap Angus, Ašur ir Katlan i Fin O'Kartija. "Ne, ima ovde i jasnih elemenata semitskog. To se slaže sa njihovim pismom."
<BR>&nbsp;&nbsp;&nbsp;&nbsp;&nbsp;Van Saravak ovlaži usne. "Pokušaj sa klasičnim jezicima", predloži oporim glasom. "Možda možemo da utvrdimo u kom momentu je istorija poludela."
<BR>&nbsp;&nbsp;&nbsp;&nbsp;&nbsp;"Loquerisne latinae?" Nikakve reakcije. "<FONT FACE=Symbol>Elleniseiz</FONT>?"
<BR>&nbsp;&nbsp;&nbsp;&nbsp;&nbsp;General ap Seorn se trže i učkilji očima. "Helenah?" upita zapovedničkim glasom. "Irn Parta?"
<BR>&nbsp;&nbsp;&nbsp;&nbsp;&nbsp;Everard odmahnu glavom. "Bar su čuli za grčki", reče. Pokuša sa još nekoliko reči ali bez uspeha; niko nije znao grčki.
<BR>&nbsp;&nbsp;&nbsp;&nbsp;&nbsp;Ap Seorn naredi nešto jednom od svojih Ijudi. Ovaj se pokloni i izađe. Zavlada tišina.
<BR>&nbsp;&nbsp;&nbsp;&nbsp;&nbsp;Everard se više nije bojao za svoj život. Naravno, bilo je gusto i možda neće još dugo živeti. Ali što god se njemu desilo bilo je nevažno u poređenju sa sudbinom celoga sveta. Ne samo sveta, celog kosmosa.
<BR>&nbsp;&nbsp;&nbsp;&nbsp;&nbsp;Vojnici uđoše sa nekom mapom i raširiše je preko stola. Ap Seorn pokretom ruke zapovedi Everardu i Van Saravaku da priđu.
<BR>&nbsp;&nbsp;&nbsp;&nbsp;&nbsp;Bila je to Merkatorova projekcija sveta, mada ne tako precizna. Kontinenti i ostrva bili su na svom mestu. Ali raspored država je bio drugačiji.
<BR>&nbsp;&nbsp;&nbsp;&nbsp;&nbsp;"Možeš li da pročitaš ova imena, Van?"
<BR>&nbsp;&nbsp;&nbsp;&nbsp;&nbsp;"Mogu da pogađam na osnovu hebrejskog", odgovori Veneranac. On poče da čita imena zemalja a Ap Seorn ga je ispravljao.
<BR>&nbsp;&nbsp;&nbsp;&nbsp;&nbsp;Cela Severna Amerika, južno od Kolumbije, zvala se Inis ir Afalon. Činilo se da je uređena na federalnom principu. U južnoj Americi se nalazila jedna velika država Huj Brasel i nekoliko manjih, čija su imena zvučala indijanski. Australija, Indonezija, Borneo, Burma, istočna Indija i dobar deo Pacifika pripadali su Hinduradžu. Ostali deo Indije i Avganistan sačinjavali su Pandžab. Han je uključivao Kinu, Koreju, Japan i istočni Sibir. Litorn je obuhvatao ostatak Rusije i zadirao duboko u Evropu. Velika Britanija i Irska nosile su naziv Briti; Francuska i zemlje Beneluksa su se zvale Gali; Ibersko poluostrvo zvalo se Keltan. Centralna Evropa i Balkansko poluostrvo bili su izdeljeni na mnogo malih država, od kojih su neke nosile imena slična hunskim. Švajcarska i Austrija bile su Helveti; Italija je bila Cimberland; Skandinavsko poluostrvo bilo je podeljeno na dva dela: Svea je držala njegov severni, a Gotland južni deo. Severna Afrika izgledala je kao neka konfederacija koja je zauzimala teritoriju od Senegala do Sueca i gotovo do Ekvatora, a zvala se Kartagelan; južni deo kontinenta bio je podeljen između manjih država od kojih je većina nosila čisto afrička imena. Bliski Istok zauzimale su Parta i Arabija.
<BR>&nbsp;&nbsp;&nbsp;&nbsp;&nbsp;Van Saravak podiže pogled. U očima su mu bile suze. Ap Seorn ih nešto upita i pokaza prstom na mapu. Hteo je da zna odakle su.
<BR>&nbsp;&nbsp;&nbsp;&nbsp;&nbsp;Everard sleže ramenima i pokaza prema nebu. Nije mogao da im kaže istinu. On se sa Van Saravakom ranije dogovorio da kažu da su sa druge planete, jer ovakav svet nije mogao znati za interplanetarna putovanja.
<BR>&nbsp;&nbsp;&nbsp;&nbsp;&nbsp;Ap Seorn nešto reče šefu policije koji potvrdno klimnu glavom. Zarobljenike su vratili u njihovu ćeliju.
<BR>
<BR>&nbsp;&nbsp;&nbsp;&nbsp;&nbsp;3.
<BR>&nbsp;&nbsp;&nbsp;&nbsp;&nbsp;"A šta sad?" Van Saravak se spusti na svoj ležaj i zagleda se u pod.
<BR>&nbsp;&nbsp;&nbsp;&nbsp;&nbsp;"Čekaćemo", odgovori Everard mračno. "Na sve ćemo pristati samo da se domognemo skutera i pobegnemo. Kada budemo slobodni videćemo šta može da se uradi."
<BR>&nbsp;&nbsp;&nbsp;&nbsp;&nbsp;"Ali šta se desilo?"
<BR>&nbsp;&nbsp;&nbsp;&nbsp;&nbsp;"Ne znam. Ovako, bez ikakvih podataka, rekao bih da se nešto desilo Grcima i Rimljanima i da su prevladali Kelti." Everard se šetkao po prostoriji.
<BR>&nbsp;&nbsp;&nbsp;&nbsp;&nbsp;"Ako se sećaš osnovne teorije", nastavi on, "događaji su rezultat nekog kompleksa. Nema pojedinačnih uzroka. Zato je tako teško menjati istoriju. Kad bih se ja, recimo, vratio u srednji vek i ubio jednog od Ruzveltovih holandskih predaka, on bi se ipak rodio krajem devetnaestog veka, jer su on i njegovi geni proizišli iz svih njegovih predaka. Ali ponekad dolazi do nekog događaja koji je od stvarno ključnog značaja. Taj događaj se nađe na raskrsnici mnogih koloseka istorije i onda od njega zavisi cela budućnost. Čini se da je neko, iz nekih razloga, poremetio tok takvog nekog događaja u prošlosti."
<BR>&nbsp;&nbsp;&nbsp;&nbsp;&nbsp;"Nema više grada Hesperusa", promrmlja Van Saravak. "Neću više moći sedeti kraj kanala... znaš li da sam imao sestru na Veneri?"
<BR>&nbsp;&nbsp;&nbsp;&nbsp;&nbsp;"Prekini!" uzviknu Everard. "Znam, ali sada je važno samo ono što možemo da učinimo."
<BR>&nbsp;&nbsp;&nbsp;&nbsp;&nbsp;"Slušaj", nastavi on posle nekog vremena, "patrole i Danelijanaca više nema. Ali još postoje one centrale i filijale patrole koje su postojale pre te prekretnice. Mi se možemo osloniti na bar nekoliko stotina stražara patrole."
<BR>&nbsp;&nbsp;&nbsp;&nbsp;&nbsp;"Ako uspemo da dođemo do njih."
<BR>&nbsp;&nbsp;&nbsp;&nbsp;&nbsp;"Onda ćemo moći da utvrdimo koji je taj ključni događaj i da sprečimo one koji su se u to umešali. Moramo."
<BR>&nbsp;&nbsp;&nbsp;&nbsp;&nbsp;"Voleo bih da u to verujem, ali..."
<BR>&nbsp;&nbsp;&nbsp;&nbsp;&nbsp;Napolju se začuše koraci. Ključ u bravi škljocnu. Zatvorenici se trgoše... a onda Van Saravak odjednom poče da se klanja a lice mu se ozari.
<BR>&nbsp;&nbsp;&nbsp;&nbsp;&nbsp;Devojka koja je ušla u pratnji dvojice policajaca bila je izvanredno lepa. Bila je visoka a bujna kosa boje rđe padala joj je do uzanog struka; oči su joj bile zelene; duga bela haljina bila je pripijena uz telo. Everard primeti da je i ovde bilo kozmetike, mada ovoj lepotici ona nije bila potrebna. Nije obratio pažnju na zlato i drago kamenje ni na oružje koje je virilo iza njenih leđa.
<BR>&nbsp;&nbsp;&nbsp;&nbsp;&nbsp;Ona se sramežljivo osmehnu i reče: "Možete li me razumeti? Rekoše mi da možda znate grčki."
<BR>&nbsp;&nbsp;&nbsp;&nbsp;&nbsp;Govorila je klasičan grčki. Everard je sa malo napora mogao da je prati jer je jednom bio u periodu Aleksandra Velikog.
<BR>&nbsp;&nbsp;&nbsp;&nbsp;&nbsp;"Ja te razumem", odgovori on.
<BR>&nbsp;&nbsp;&nbsp;&nbsp;&nbsp;"Šta se vas dvoje tu domunđavate?" upita Van Saravak nestrpljivo.
<BR>&nbsp;&nbsp;&nbsp;&nbsp;&nbsp;"Govorimo na starogrčkom", odgovori mu Everard. Everard predstavi sebe i svog druga. Devojka reče da se zove Deirde Mak Morn. Van Saravak zaječa: "Mans, moraš me brzo naučiti grčki, najbolje je da počneš odmah."
<BR>&nbsp;&nbsp;&nbsp;&nbsp;&nbsp;"Ćuti!" preseče ga Everard. "Ovde je reč o ozbiljnim stvarima."
<BR>&nbsp;&nbsp;&nbsp;&nbsp;&nbsp;"Ali i ja bih da učestvujem u tim stvarima."
<BR>&nbsp;&nbsp;&nbsp;&nbsp;&nbsp;Everard više nije obraćao pažnju na njega. Ponudio je devojku da sedne na njegov ležaj i sam je seo pored nje. Čuvari su držali oružje na gotovs.
<BR>&nbsp;&nbsp;&nbsp;&nbsp;&nbsp;"Da li je grčki još živ jezik?" upita Everard.
<BR>&nbsp;&nbsp;&nbsp;&nbsp;&nbsp;"Samo u Parti, ali i tamo je izmenjen", odgovori mu Deirde. "Ja se bavim proučavanjem klasičnih jezika. Saoran ap Seorn je moj ujak. On me je zamolio da pokušam da se sa vama sporazumem. Malo je ljudi u Afalonu koji znaju atički jezik."
<BR>&nbsp;&nbsp;&nbsp;&nbsp;&nbsp;"Pa..." Everard je jedva suzdržavao osmeh, "...Zahvalan sam tvom ujaku."
<BR>&nbsp;&nbsp;&nbsp;&nbsp;&nbsp;Ona ga je ozbiljno posmatrala. "Odakle ste? I kako to da vi od svih poznatih jezika znate samo grčki?"
<BR>&nbsp;&nbsp;&nbsp;&nbsp;&nbsp;"Ja znam i latinski."
<BR>&nbsp;&nbsp;&nbsp;&nbsp;&nbsp;"Latinski?" Ona se namršti. "Ah, da, jezik kojim su govorili Rimljani, zar ne? O njemu niko ništa ne zna."
<BR>&nbsp;&nbsp;&nbsp;&nbsp;&nbsp;"Nama je sada dovoljan i grčki", reče Everard.
<BR>&nbsp;&nbsp;&nbsp;&nbsp;&nbsp;"Ali nisi mi rekao odakle dolazite", navaljivala je ona.
<BR>&nbsp;&nbsp;&nbsp;&nbsp;&nbsp;Everard sleže ramenima. "Sa nama se ne postupa na baš najbolji način", napomenu on.
<BR>&nbsp;&nbsp;&nbsp;&nbsp;&nbsp;"Žao mi je." Zvučalo je iskreno. "Ali naši ljudi se lako uzbuđuju. Naročito sada kada je međunarodna situacija zategnuta. A otkako ste se vas dvojica pojavili niodakle..."
<BR>&nbsp;&nbsp;&nbsp;&nbsp;&nbsp;Everard klimnu glavom. Međunarodna situacija? To mu je zvučalo poznato. "Šta to znači?" upita.
<BR>&nbsp;&nbsp;&nbsp;&nbsp;&nbsp;"Kako ne znaš? Pa Huj Brasel i Hinduradž se spremaju na rat, a mi čekamo da vidimo šta će da se desi... Nije lako biti mala sila."
<BR>&nbsp;&nbsp;&nbsp;&nbsp;&nbsp;"Mala sila? Ali ja sam video na mapi. Meni se učinilo da je Afalon ogroman."
<BR>&nbsp;&nbsp;&nbsp;&nbsp;&nbsp;"Mi smo se istrošili pre dve stotine godina u velikom ratu sa Litornom. Sada naše federalne države ne mogu da se slože ni oko najmanje stvari." Deirde ga pogleda pravo u oči. "Kako to da ništa ne znaš?"
<BR>&nbsp;&nbsp;&nbsp;&nbsp;&nbsp;Everard proguta pljuvačku pa reče: "Mi smo sa drugog sveta."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Da, sa jedne planete koja kruži oko Sirijusa. To je ime jedne zvezde."
<BR>&nbsp;&nbsp;&nbsp;&nbsp;&nbsp;"Ali šta to znači. Svet kruži oko jedne zvezde? Ja te ne razumem."
<BR>&nbsp;&nbsp;&nbsp;&nbsp;&nbsp;"Zar ne znaš? Pa zvezda je kao sunce..."
<BR>&nbsp;&nbsp;&nbsp;&nbsp;&nbsp;Deirde ustuknu i napravi neki znak prstom. "Neka nam Veliki Baal bude na pomoći", prošaputa. "Ili si lud, ili... pa zvezde su postavljene na kristalnoj lopti."
<BR>&nbsp;&nbsp;&nbsp;&nbsp;&nbsp;Samo nam je to trebalo!
<BR>&nbsp;&nbsp;&nbsp;&nbsp;&nbsp;"A šta je sa zvezdama lutalicama koje se vide?" upita Everard pažljivo. "Mars, Venera i..."
<BR>&nbsp;&nbsp;&nbsp;&nbsp;&nbsp;"Nikad nisam čula za ta imena. Ako misliš na Moloh, Astarte i ostale, naravno da su one svetovi kao i naš i vrte se oko sunca kao što je naše. Na jednom su duše umrlih, jedan je zemlja veštica, jedan..."
<BR>&nbsp;&nbsp;&nbsp;&nbsp;&nbsp;"Ako mi ne veruješ, šta misliš odakle sam?"
<BR>&nbsp;&nbsp;&nbsp;&nbsp;&nbsp;Deirde ga je posmatrala razrogačenih očiju. "Mislim da ste čarobnjaci", reče.
<BR>&nbsp;&nbsp;&nbsp;&nbsp;&nbsp;Everard nije više znao šta da kaže. Postavio joj je nekoliko pitanja, ali je saznao vrlo malo. Nalazili su se u gradu Katuvelaunanu koji je bio trgovački i industrijski centar. Deidre je mislila da mu stanovništvo broji oko dva miliona, a da ceo Afalon ima oko pedeset miliona, mada nije bila sigurna. Oni nisu pravili popis stanovništva.
<BR>&nbsp;&nbsp;&nbsp;&nbsp;&nbsp;Sudbina stražara patrole nije bila odlučena. Njihov skuter i ostale stvari konfiskovala je vojska, ali se niko nije usuđivao da ih dira. Nije postignuta saglašnost o tome šta da se radi sa vlasnicima tih stvari. Everard je dobio utisak da je i u vladi i u vojsci vladalo rasulo. Afalon je bio klimava federacija, sazdana od ranijih britanskih kolonija i indijanskih plemena koja su primila evropsku kulturu i sada se borila za svoja prava. Staro carstvo Maja, koje je razoreno u ratu sa Teksasom (Tehanah) i prisjedinjeno, nije zaboravilo svoju raniju veličinu i sada je slalo najveće bundžije kao svoje delegate u Savet sufeta.
<BR>&nbsp;&nbsp;&nbsp;&nbsp;&nbsp;Maje su htele da se udruže sa Huj Braselom, verovatno zbog toga što su i oni bili Indijanci. Države sa zapadne obale, plašeći se Hinduradža, koketirale su sa Jugoistočnim azijskim carstvom. Srednji zapad se (naravno) ponašao izolacionistički; istočne države su naginjale ka Britima.
<BR>&nbsp;&nbsp;&nbsp;&nbsp;&nbsp;Kada je saznao da u Afalonu vlada ropstvo, bilo mu je dosta svega. "Mi smo sa Sirijusa", izjavi on uobraženo. "Vaše znanje o zvezdama je pogrešno. Došli smo ovamo kao mirni istraživači i ako nam se nešto desi, stići će vas osveta naših sunarodnika."
<BR>&nbsp;&nbsp;&nbsp;&nbsp;&nbsp;Deirde je izgledala toliko snuždeno da Everarda poče da grize savest. "Hoće li bar poštedeti decu?" reče ona molećivim glasom. "Deca nisu ništa kriva." Everard je pretpostavljao kakve se strašne slike motaju po njenoj glavi: mala uplakana deca koju odvode da bi ih prodali na tržištu robova planete veštica.
<BR>&nbsp;&nbsp;&nbsp;&nbsp;&nbsp;"Neće biti nikakvih komplikacija, ako nas odmah puste i vrate nam naše stvari."
<BR>&nbsp;&nbsp;&nbsp;&nbsp;&nbsp;"Razgovaraću sa ujakom", obeća ona. "Ali i ako ga ubedim, šta to vredi, on je samo jedan čovek u Savetu. Ljudi su poludeli na pomisao šta bismo sve mogli učiniti kad bismo imali vaša oružja."
<BR>&nbsp;&nbsp;&nbsp;&nbsp;&nbsp;Deirde ustade. Everard je uze za obe ruke i bezobrazno se nasmeši. Ona zadrhta, otrže se i opet načini rukom znak protiv uroka.
<BR>&nbsp;&nbsp;&nbsp;&nbsp;&nbsp;"Pa, šta si saznao", upita Van Saravak kada su ostali sami. Everard mu sve ispriča. Van Saravak se počeša po bradi pa reče:
<BR>&nbsp;&nbsp;&nbsp;&nbsp;&nbsp;"Baš mi odgovara ova mala kolekcija sinusoida. Mogli smo natrapati i na gori svet od ovog."
<BR>&nbsp;&nbsp;&nbsp;&nbsp;&nbsp;"A mogli smo biti i bolje sreće; ovi nemaju atomsku bombu, ali zato nemaju ni penicilin."
<BR>
<BR>&nbsp;&nbsp;&nbsp;&nbsp;&nbsp;4.
<BR>&nbsp;&nbsp;&nbsp;&nbsp;&nbsp;Uveče toga dana došli su vojnici, izveli ih na zadnji izlaz i strpali u neki automobil, a onda ih nekuda odvezli.
<BR>&nbsp;&nbsp;&nbsp;&nbsp;&nbsp;Katuvelaunan nije imao ulično osvetljenje; ulice su bile puste. Grad je u mraku izgledao nestvarno. Everard obrati pažnju na konstrukciju automobila. Kao što je i mislio, pokretala ga je para. Ložili su ga ugljenom u prahu; točkovi su imali gume; karoserija je bila izdužena a pramac sa figurom zmije oštar; upravljanje je bilo jednostavno.
<BR>&nbsp;&nbsp;&nbsp;&nbsp;&nbsp;Preko grubo sagrađenog gvozdenog mosta prešli su na Long Ajlend, koji je i ovde bio rezervisan za kuće bogatih. Vozili su velikom brzinom i dvaput su jedva izbegli nesreću; nije bilo semafora, a vozači su bili neoprezni.
<BR>&nbsp;&nbsp;&nbsp;&nbsp;&nbsp;Haos u vladi, haos u saobraćaju... ličilo je na Francusku, ako se izuzmu intervali vladavine Anrija od Navare i Šarla de Gola. Čak i u dvadesetom veku Francuska je uglavnom bila keltska. Everard nije bio pobornik teorija o urođenim rasnim osobinama ali je verovao u neizbrisivost starih tradicija. U zapadnom svetu, u kome su preovladali Kelti, a Germani bili izolovani na nekoliko teritorija... Na primer, Irska dvadesetog veka... A kako je u Litornu? Čekaj, u njegovom Srednjem veku Litvanija je bila jaka država. Odbijala je najezde Nemaca, Poljaka i Rusa dugi niz godina, a hrišćanstvo nije prihvatila sve do petnaestog veka. Da nije bilo Nemaca, Litvanija bi se sigurno proširila na istok.
<BR>&nbsp;&nbsp;&nbsp;&nbsp;&nbsp;I pored sve političke nestabilnosti, ovaj keltski svet imao je više velikih, a manje rascepkanih država od Everardovog. Ako se njegova zapadna civilizacija razvila iz propale Rimske imperije oko 600. godina nove ere, u ovom svetu su Kelti verovatno postali dominantni još ranije.
<BR>&nbsp;&nbsp;&nbsp;&nbsp;&nbsp;Everard je počeo da shvata šta se desilo sa Rimom, ali za sada nije hteo da izvlači nikakve konačne zaključke. Automobil se zaustavi pred jednom ukrašenom kapijom u dugačkom kamenom zidu. Vozač izmeni nekoliko reči sa naoružanim čuvarima obučenim u livreje, koji su oko vrata imali tanke čelične robovske okovratnike. Kapija se otvori i automobil produži pošljunčanim putem, između travnjaka i drvoreda. Kuća se nalazila na samoj obali. Everardu i Van Saravaku narediše da izađu i povedoše ih prema kući.
<BR>&nbsp;&nbsp;&nbsp;&nbsp;&nbsp;Kuća je bila od drveta. Pri svetlosti fenjera koji su visili na tremu videlo se da je obojena drečavim prugama. Zabati i krajevi krovnih greda bili su ukrašeni zmajevim glavama. U blizini se čulo more, a pri bledoj svetlosti meseca mogao se videti brod usidren iza kuće.
<BR>&nbsp;&nbsp;&nbsp;&nbsp;&nbsp;Prozori su bili osvetljeni žutom svetlošću. Jedan rob im otvori ulazna vrata. Kuća je iznutra bila obložena rezbarijama u drvetu a podovi zastrti debelim tepisima. Na kraju hola nalazila se dnevna soba, pretrpana glomaznim nameštajem. Na zidovima je visilo nekoliko slika rađenih u krutom konvencionalnom stilu a u jednom uglu je veselo gorela vatra u ogromnom kaminu.
<BR>&nbsp;&nbsp;&nbsp;&nbsp;&nbsp;Saoran ap Seorn je sedeo u jednoj, a Deirde u drugoj stolici. Ona odloži knjigu i ustade osmehujući se. Pošto primiše neka naređenja, vojnici se izgubiše: rob prinese vino na poslužavniku a Deirde pozva Everarda i Van Saravaka da sednu.
<BR>&nbsp;&nbsp;&nbsp;&nbsp;&nbsp;Everard otpi nekoliko gutljaja iz svoje čaše (vino je bilo izvanredno) i upita: "Zašto ste nas doveli ovamo?"
<BR>&nbsp;&nbsp;&nbsp;&nbsp;&nbsp;Deirde mu uputi zanosan osmeh. "Zar vam ovde nije prijatnije nego u zatvoru?"
<BR>&nbsp;&nbsp;&nbsp;&nbsp;&nbsp;"Naravno, ali ja hoću da znam zašto. Da li smo oslobođeni?"
<BR>&nbsp;&nbsp;&nbsp;&nbsp;&nbsp;"Vi ste..." ona pokuša da nađe diplomatski odgovor, ali je po prirodi bila suviše iskrena. "Vi ste ovde dobrodošli ali ne smete napuštati ovo imanje. Nadamo se da ćemo uspeti da vas ubedimo da nam pomognete. Za to ćete biti bogato nagrađeni."
<BR>&nbsp;&nbsp;&nbsp;&nbsp;&nbsp;"Da vam pomognemo? Kako?"
<BR>&nbsp;&nbsp;&nbsp;&nbsp;&nbsp;"Tako što ćete našim zanatlijama i drugima pokazati kako da prave oružja i čarobna kola kao što su vaša."
<BR>&nbsp;&nbsp;&nbsp;&nbsp;&nbsp;Everard uzdahnu. Nije bilo svrhe objašnjavati. Oni nisu imali alate da bi napravili alate za proizvodnju potrebnih delova, ali to se nije moglo objasniti ljudima koji veruju u magiju.
<BR>&nbsp;&nbsp;&nbsp;&nbsp;&nbsp;"Da li je ovo kuća tvog ujaka?" upita.
<BR>&nbsp;&nbsp;&nbsp;&nbsp;&nbsp;"Ne, ovo je moja kuća", odgovori Deirde. "Ja sam bila jedinica ćerka bogatih aristokrata koji su umrli prošle godine."
<BR>&nbsp;&nbsp;&nbsp;&nbsp;&nbsp;Ap Seorn joj nešto reče. Deirde prevede zabrinuto se namrštivši: "Glas o vašem dolasku proširio se po celom Katuvelaunanu. Sada o vama znaju i strani špijuni. Nadamo se da ćemo vas ovde sakriti od njih."
<BR>&nbsp;&nbsp;&nbsp;&nbsp;&nbsp;Everard zadrhta na pomisao šta su sve sile osovine i saveznici radili u malim neutralnim zemljama kao što je Portugalija. Ljudi koje obuzima očajanje zbog nastupajućeg rata neće biti pristojni kao Afalonci.
<BR>&nbsp;&nbsp;&nbsp;&nbsp;&nbsp;"A zbog čega treba da dođe do rata?" upita on.
<BR>&nbsp;&nbsp;&nbsp;&nbsp;&nbsp;"Zbog nekoliko bogatih ostrva koje mi zovemo Inis ir Lionah", Deirde se diže i pokaza Havaje na globusu. "Kao što sam ti rekla, Litorn i zapadni saveznici, uključujući i nas, iscrpli su se u dugogodišnjem ratu. Huj Brasel i Hinduradž su dve velike nacije koje se danas šire i svađaju. One uvlače u tu svađu i slabije nacije jer sukob nije samo zbog njihovih ambicija već i zbog razlike u sistemu: Hinduradž je monarhija a Huj Brasel teokratija koja obožava sunce."
<BR>&nbsp;&nbsp;&nbsp;&nbsp;&nbsp;"A kojoj religiji vi pripadate?"
<BR>&nbsp;&nbsp;&nbsp;&nbsp;&nbsp;Deirde zatrepta. Pitanje joj se učinilo besmislenim. "Obrazovani ljudi veruju u Velikog Baala koji je stvorio sve sporedne bogove", odgovori ona. "Ali mi poštujemo i stare bogove kao i neke od moćnijih stranih božanstava, kao što su Perun i Černebog iz Litorna, Votan Amon iz Cimberlanda, Brama, Sunce... Gledamo da im se nikako ne zamerimo."
<BR>&nbsp;&nbsp;&nbsp;&nbsp;&nbsp;Ap Seorn ih ponudi cigarama. Van Saravak uvuče dim i reče svađalačkim tonom: "Baš smo morali da uletimo u ovaj vremenski kolosek u kome se ne govori nijedan jezik koji ja znam. Ali ja brzo učim i bez hipnoze. Deirde mi mora davati časove."
<BR>&nbsp;&nbsp;&nbsp;&nbsp;&nbsp;"Davaće nam obojici", odbrusi Everard i ispriča mu šta je saznao.
<BR>&nbsp;&nbsp;&nbsp;&nbsp;&nbsp;"Nisu baš ružičaste perspektive", promrmlja Van Saravak. "Ali ako nam dozvole da priđemo skuteru, mogli bismo... Da prihvatimo mi njihovu ponudu?"
<BR>&nbsp;&nbsp;&nbsp;&nbsp;&nbsp;"Nisu oni tako naivni", odgovori Everard. "Oni veruju u magiju, ali nisam siguran da verujem i u neograničeni altruizam."
<BR>&nbsp;&nbsp;&nbsp;&nbsp;&nbsp;"Čudno je da su toliko zaostali, a opet imaju parnu mašinu."
<BR>&nbsp;&nbsp;&nbsp;&nbsp;&nbsp;"Nije to ni tako čudno. Zato sam je i pitao za religiju. Oni su oduvek bili pagani. Izgleda da je i judaizam nestao, a budizam nije bio dovoljno uticajan. Kao što kaže Vajthed, srednjovekovno verovanje u jednog svemogućeg boga bilo je od presudnog značaja za razvoj prirodnih nauka, jer je sugerisalo zakonitost u prirodi. A Luis Mamford kaže da je mehanički sat, koji je vrlo važno otkriće, verovatno pronađen u nekom manastiru zbog potrebe molitve u određenim vremenskim razmacima. U ovom svetu je sat, čini se, pronađen vrlo kasno." Everard se gorko osmehnu. "Ja citiram Vajtheda i Mamforda, a oni nikad nisu postojali."
<BR>&nbsp;&nbsp;&nbsp;&nbsp;&nbsp;"Ipak..."
<BR>&nbsp;&nbsp;&nbsp;&nbsp;&nbsp;"Samo trenutak!" Everard se obrati Deirde. "Kada je otkriven Afalon?"
<BR>&nbsp;&nbsp;&nbsp;&nbsp;&nbsp;"Misliš, kada su ga otkrili belci? 4827. godine."
<BR>&nbsp;&nbsp;&nbsp;&nbsp;&nbsp;"A od kada vi računate vreme?"
<BR>&nbsp;&nbsp;&nbsp;&nbsp;&nbsp;Deirde se više nije ničemu čudila. "Od postanka sveta, od pre 5964 godine."
<BR>&nbsp;&nbsp;&nbsp;&nbsp;&nbsp;Ovo se poklopilo sa čuvenom 4004. godinom stare ere o kojoj govori Biskup Ašer. Možda je to samo slučajno, ali ova civilizacija ima neke sasvim određene semitske elemente. I priča o stvaranju sveta u Knjizi postanja je vavilonskog porekla.
<BR>&nbsp;&nbsp;&nbsp;&nbsp;&nbsp;"A kada je para prvi put korišćena za pokretanje mašina?" upita on.
<BR>&nbsp;&nbsp;&nbsp;&nbsp;&nbsp;"Pre oko hiljadu godina. Veliki druid Boroim O'Fiona je..."
<BR>&nbsp;&nbsp;&nbsp;&nbsp;&nbsp;"To mi je dovoljno." Everard je neko vreme odbijao dimove a onda se obrati Van Saravaku.
<BR>&nbsp;&nbsp;&nbsp;&nbsp;&nbsp;"Počinjem da dobijam sliku", reče. "Gali nisu bili takvi varvari kakvim ih mi smatramo. Mnogo su naučili od feničanskih trgovaca i stanovnika grčkih kolonija, kao i od Etruraca u cisalpskoj Galiji. Oni su bili vrlo energičan i preduzimljiv narod. Nasuprot njima, Rimljani su bili tromi i nezainteresovani. U našem svetu nije bilo nikakvog značajnog tehnološkog napretka sve do ranog srednjeg veka, kada je rimsko carstvo nestalo.
<BR>&nbsp;&nbsp;&nbsp;&nbsp;&nbsp;U ovoj istoriji Rimljani su rano nestali. A siguran sam da se isto desilo i sa Jevrejima. Pošto nije bilo Rima da održava ravnotežu snaga, Sirijci su potisnuli Makabejce; to se umalo nije dogodilo i u našoj istoriji. Tako je nestao judaizam i nije ni došlo do hrišćanstva. Pošto nije bilo Rima, Gali su došli do izražaja. Počeli su da istražuju, grade bolje brodove i otkrili su Ameriku u devetom veku. Ali nisu bili odmakli mnogo dalje od Indijanaca, pa su ovi mogli da ih stignu, da oforme sopstvena carstva, kao što je današnji Huj Brasel. U jedanaestom veku Kelti su počeli da barataju parnim mašinama. Izgleda da su barut dobili od Kineza, a i sami su imali nekoliko važnih pronalazaka. Ali sve je to bio štap i kanap, bez prave naučne podloge."
<BR>&nbsp;&nbsp;&nbsp;&nbsp;&nbsp;Van Saravak potvrdno klimnu glavom. "Verovatno je bilo tako. Ali šta se desilo sa Rimom?"
<BR>&nbsp;&nbsp;&nbsp;&nbsp;&nbsp;"Ne znam, ali prekretnicu treba tražiti negde u to vreme."
<BR>&nbsp;&nbsp;&nbsp;&nbsp;&nbsp;Everard se opet obrati Deirde. "Možda će te ovo začuditi: naši ljudi su posetili ovaj svet pre oko 2500 godina. Zato ja i znam grčki. Ali nije nam poznato šta se od tada dogodilo. Nadam se da ćeš ti, kao naučnik, moći da me uputiš."
<BR>&nbsp;&nbsp;&nbsp;&nbsp;&nbsp;Ona pocrvene i obori svoje duge crne trepavice koje se tako retko viđaju kod riđih ljudi. "Biće mi drago da ti pomognem koliko god mogu." A onda nastavi molećivim glasom: "A hoćeš li, za uzvrat, ti nama pomoći?"
<BR>&nbsp;&nbsp;&nbsp;&nbsp;&nbsp;"Ne znam", odgovori Everard. "Voleo bih da vam pomognem ali ne znam hoću li biti u stanju."
<BR>&nbsp;&nbsp;&nbsp;&nbsp;&nbsp;Jer, na kraju krajeva, moj zadatak je da i tebe i ceo tvoj svet osudimo na smrt.
<BR>
<BR>&nbsp;&nbsp;&nbsp;&nbsp;&nbsp;5.
<BR>&nbsp;&nbsp;&nbsp;&nbsp;&nbsp;Kada su ga odveli u njegovu sobu, Everard vide da je ovde gostoprimstvo više nego bogato. Bio je suviše umoran i neraspoložen da bi to iskoristio... ali, mislio je dok je pokušavao da zaspi, Van Saravak sigurno neće razočarati svoju robinju.
<BR>&nbsp;&nbsp;&nbsp;&nbsp;&nbsp;Ovde se rano ustajalo. Sa svoga prozora Everard ugleda stražare kako patroliraju obalom. Zatim siđe na doručak sa Van Saravakom. Jaja sa slaninom, preprženi hleb i kafa bili su pravi melem na njihovu dušu. Deirde im reče da Ap Seorn ima nekog posla u gradu. Ona je veselo čavrljala o svakodnevnim stvarima: bila je član jedne amaterske pozorišne trupe koja je ponekad igrala i klasične grčke drame na originalnom jeziku. Otud i potiče njeno znanje grčkog. VoleIa je jahanje, lov, plivanje. "Hoćemo li?" upita ga. "Molim?"
<BR>&nbsp;&nbsp;&nbsp;&nbsp;&nbsp;"Da plivamo." Deirde skoči sa svoje stolice i brzo skide odeću. Everardu se učini da čuje kako Van Saravakova donja vilica sa treskom udari o zemlju.
<BR>&nbsp;&nbsp;&nbsp;&nbsp;&nbsp;"Hajde", pozva ih ona smejući se.
<BR>&nbsp;&nbsp;&nbsp;&nbsp;&nbsp;Bila je već u talasima kada Everard i Van Saravak dršćući stigoše do vode. Veneranac zaječa: "Ja sam sa tople planete. Preci su mi bili Indonežani; mi smo tropske zverke."
<BR>&nbsp;&nbsp;&nbsp;&nbsp;&nbsp;"Zar nisi među njima imao i nekoliko Holanđana?" rugao mu se Everard.
<BR>&nbsp;&nbsp;&nbsp;&nbsp;&nbsp;"Jesam, ali su oni bili dovoljno pametni da se što pre presele u Indoneziju."
<BR>&nbsp;&nbsp;&nbsp;&nbsp;&nbsp;"Onda ostani na suvom."
<BR>&nbsp;&nbsp;&nbsp;&nbsp;&nbsp;"Je l', pa da se ti sam brčkaš sa njom!" Van Saravak zamoči stopalo u vodu i opet zakuka.
<BR>&nbsp;&nbsp;&nbsp;&nbsp;&nbsp;Everard prikupi hrabrost i skoči u vodu. Deirde poče da ga prska. On zaroni i uhvati je za nogu. Neko vreme su se brčkali a onda otrčaše u kuću pod topao tuš. Van Saravak ih je natmureno pratio.
<BR>&nbsp;&nbsp;&nbsp;&nbsp;&nbsp;"To su prave Tantalove muke", gunđao je. "Naideš na najlepšu devojku u celom kontinuumu i ne možeš sa njom da razgovaraš. A posle vidiš da je sestra belog medveda."
<BR>&nbsp;&nbsp;&nbsp;&nbsp;&nbsp;Pošto su ga robovi istrljali i obukli u kućnu haljinu, Everard se vrati u dnevnu sobu da se greje kraj kamina.
<BR>&nbsp;&nbsp;&nbsp;&nbsp;&nbsp;"Želeo bih da te pitam nešto iz istorije", reče on Deirde. "Istorija je moja slabost."
<BR>&nbsp;&nbsp;&nbsp;&nbsp;&nbsp;Ona ode do police i donese neku knjigu. "Ovo je najbolja istorija sveta koju imamo. Sve što te bude interesovalo naći ću u njoj."
<BR>&nbsp;&nbsp;&nbsp;&nbsp;&nbsp;Interesuje me kako da vas uništim.
<BR>&nbsp;&nbsp;&nbsp;&nbsp;&nbsp;Everard sede kraj nje na sofu. Sluga unese ručak. Everardu hrana nije prijala.
<BR>&nbsp;&nbsp;&nbsp;&nbsp;&nbsp;Posle ručka je upita: "Da li su Rim i Kartagina ikada ratovali?"
<BR>&nbsp;&nbsp;&nbsp;&nbsp;&nbsp;"Jesu, dvaput. Prvo su zajednički ratovali protiv Epira, a onda su se posvađali. Rim je pobedio u prvom ratu. Drugi rat je izbio posle dvadeset tri godine i trajao jedanaest; poslednje tri godine su Kartaginjani samo gušili pobune koje su usledile posle zauzimanja i spaljivanja Rima."
<BR>&nbsp;&nbsp;&nbsp;&nbsp;&nbsp;A-ha? Everard nekako nije bio oduševljen tim uspehom.
<BR>&nbsp;&nbsp;&nbsp;&nbsp;&nbsp;Drugi punski rat (ovi su ga nazivali: rimski rat), ili neki događaj tokom toga rata, bio je prekretnica. Everard nije odmah insistirao na traženju trenutka devijacije.
<BR>&nbsp;&nbsp;&nbsp;&nbsp;&nbsp;"I šta je posle bilo?"
<BR>&nbsp;&nbsp;&nbsp;&nbsp;&nbsp;"Kartaginsko carstvo je obuhvatilo Hispaniju, južnu Galiju i prste italijanske čizme", odgovori ona. "U ostalim krajevima Italije vladao je haos jer se Rimska konfederacija raspala. Ali kartaginska vlast je bila suviše korumpirana da bi se dugo održala. Hanibala su ubili njegovi ljudi koji su smatrali da im njegovo poštenje stoji na putu. U međuvremenu, Sirija i Parta su se borile za istočni Mediteran. Parta je pobedila.
<BR>&nbsp;&nbsp;&nbsp;&nbsp;&nbsp;Stotinak godina posle rimskih ratova, germanska plemena su osvojila Italiju." (To su, verovatno bili Cimbri i njihovi saveznici Tevtoni i Ambroni, koje je u Everardovom svetu zaustavio Marije). "Njihova najezda na Galiju prinudila je Kelte da krenu ka Hispaniji i Severnoj Africi u kojoj je Kartagina sve više propadala. Gali su od Kartaginjana mnogo naučili.
<BR>&nbsp;&nbsp;&nbsp;&nbsp;&nbsp;To je bio dug period ratova koji su oslabili Partu i ojačali keltske države. Huni su pobedili Nemce u srednjoj Evropi ali je Hune pobedila Parta; tako su se Gali proširili i na te krajeve a Nemci povukli u Italiju i Hiperboreju. (To je verovatno bilo Skandinavsko poluostrvo.) Sa usavršavanjem u gradnji brodova razvijala se i trgovina sa Dalekim istokom, preko Arabije a i neposredno oko afričke obale. Kelti su otkrili Južni Afalon i, misleći da je ostrvo, nazvali ga 'Inis'. Ali su ih Maje odatle izbacile. Britske kolonije, dalje na severu, održale su se i izvojevale svoju nezavisnost.
<BR>&nbsp;&nbsp;&nbsp;&nbsp;&nbsp;U međuvremenu se razvijao i Litorn. On je progutao i držao neko vreme veći deo Evrope. Zapadni deo kontinenta je opet dobio slobodu tek posle Stogodišnjeg rata o kome sam ti pričala. Azijske zemlje su se oslobodile svojih oslabljenih evropskih gospodara i počele da se modernizuju, dok su evropske zemlje stagnirale." Deirde podiže glavu sa knjige koju je do tada prelistavala. "To je samo kratak rezime. Hoćeš li da nastavim?" Everard zavrte glavom. "Ne, hvala ti." A posle nekoliko trenutaka dodade: "Ti vrlo iskreno pričaš o situaciji u kojoj se nalazi tvoja zemlja."
<BR>&nbsp;&nbsp;&nbsp;&nbsp;&nbsp;Deirde odgovori: "Većina naših to ne bi priznala, ali ja se trudim da pogledam istini u oči." A onda, radoznalim glasom; "Pričaj mi o vašem svetu. U njemu sigurno ima neverovatnih divota."
<BR>&nbsp;&nbsp;&nbsp;&nbsp;&nbsp;Everard uzdahnu, zaboravi na savest i poče da laže.
<BR>
<BR>&nbsp;&nbsp;&nbsp;&nbsp;&nbsp;Napali su ih tog popodneva.
<BR>&nbsp;&nbsp;&nbsp;&nbsp;&nbsp;Van Saravak, koji je povratio svoje dostojanstvo učio je afalonski sa Deirde. Držali su se za ruke i šetali vrtom. Zastajali bi kraj pojedinih predmeta i Deirde bi izgovarala njihova imena. Everard je išao za njima razmišljajući kako da se dokopa skutera.
<BR>&nbsp;&nbsp;&nbsp;&nbsp;&nbsp;Bleštavo sunce sijalo je na bledoplavom nebu. Drveće se kupalo u purpuru a žuto lišće, nošeno vetrom šuštalo je u travi. Jedan stari rob je sporim pokretima grabuljao baštu a mladi indijanski čuvar lenjo je teglio svoju pušku; dva vučjaka dremala su pod živicom. Gledajući taj mir čovek ne bi poverovao da se iza ovih zidova priprema ubistvo.
<BR>&nbsp;&nbsp;&nbsp;&nbsp;&nbsp;Ali čovek je čovek u svakoj istoriji. Ova civilizacija, u stvari, i nije izgledala tako okrutna kao zapadna; ponekad se činila tako nevinom. Ali to nije bilo zbog toga što njeni ljudi nisu bili okrutni. U ovom svetu se može desiti da nikada i ne dođe do prave nauke, čovek će se možda beskonačno vrteti u začaranom krugu rata, imperije, sloma i opet rata. U Everardovoj budućnosti ljudska rasa se konačno oslobodila toga.
<BR>&nbsp;&nbsp;&nbsp;&nbsp;&nbsp;Pa šta? On nije mogao pošteno reći da je ovaj kontinuum bolji ili gori od njegovog. Samo različit, to je sve. A zar ovi ljudi nisu imali ista prava na postojanje kao i ljudi njegovog sveta, koji su osuđeni na nepostojanje ako on ne uspe.
<BR>&nbsp;&nbsp;&nbsp;&nbsp;&nbsp;Stegao je pesnice. Problem je bio suviše krupan; o takvim stvarima ne bi trebalo da odlučuje čovek.
<BR>&nbsp;&nbsp;&nbsp;&nbsp;&nbsp;Znao je da kad bude delao neće to biti u ime nekog apstraktnog osećanja dužnosti već u ime malih stvari i malih ljudi kojih se sećao.
<BR>&nbsp;&nbsp;&nbsp;&nbsp;&nbsp;Kada su došli do ugla kuće, Deirde pokaza na more. "Avarlan", reče dok joj se plamena kosa vijorila na vetru.
<BR>&nbsp;&nbsp;&nbsp;&nbsp;&nbsp;"To može da znači 'okean', 'Atlantski', a može da znači i 'voda'," smejao se Van Saravak. On povede Deirde prema obali.
<BR>&nbsp;&nbsp;&nbsp;&nbsp;&nbsp;Na oko jedan kilometar od obale, neki brzi parobrod je skakao preko talasa.
<BR>&nbsp;&nbsp;&nbsp;&nbsp;&nbsp;Everard se vrati svojim razmišljanjima. Možda on ne treba da preduzima... Redari patrole iz pred-rimskog doba su još tamo. Kada se vrate u budućnost i vide šta se dogodilo...
<BR>&nbsp;&nbsp;&nbsp;&nbsp;&nbsp;On se skameni. Oni će se vratiti, shvatiće šta se desilo i pokušati da isprave istoriju. A ako nekome od njih to pođe za rukom, ovaj svet će nestati iz prostora i vremena, a sa njim i Everard i Van Saravak.
<BR>&nbsp;&nbsp;&nbsp;&nbsp;&nbsp;Deirde se zaustavi. Everard, zadubljen u svoje misli, nije ni primećivao šta ona gleda. Odjednom, Deirde viknu i pokaza rukom prema moru.
<BR>&nbsp;&nbsp;&nbsp;&nbsp;&nbsp;Brod se bio približio; na palubi su se videli ljudi i nešto belo sa krilima... To nešto se diže u vazduh, vukući za sobom konopac. Jedrilica! Keltska aeronautika je, znači, stigla dotle.
<BR>&nbsp;&nbsp;&nbsp;&nbsp;&nbsp;"Što je lepa", uzviknu Van Saravak. "Verovatno imaju i balone."
<BR>&nbsp;&nbsp;&nbsp;&nbsp;&nbsp;Jedan od stražara na obali poče da viče. Ostali dotrčaše. Sunce se odbijalo od njihovih pušaka. Brod krenu prema obali. Jedrilica slete, ostavljajući trag u pesku.
<BR>&nbsp;&nbsp;&nbsp;&nbsp;&nbsp;Jedan oficir pritrča Everardu i Van Saravaku i dade im znak da se sklone. Deirde je bila bleda i uplašena. A onda se kupola na gornjem delu jedrilice pomače i mali top poče da bljuje vatru. Everard se baci na zemlju. Van Saravak mu se pridruži povukavši Deirde sa sobom. Karteč zasu afalonske vojnike.
<BR>&nbsp;&nbsp;&nbsp;&nbsp;&nbsp;Iz letelice iskočiše tamnoputi ljudi uvijeni u saronge, sa turbanima na glavi. Hinduradž! pomisli Everard. Ovi su se prepucavali sa ostatkom afalonskih vojnika okupljenih oko svoga komandira.
<BR>&nbsp;&nbsp;&nbsp;&nbsp;&nbsp;Oficir povika i povede ljude na juriš. Everard je sa zemlje video kako oni stigoše do posade jedrilice. Van Saravak se uspravi ali ga Everard zgrabi za nogu pre nego što je stigao da uleti u borbu.
<BR>&nbsp;&nbsp;&nbsp;&nbsp;&nbsp;"Pusti me", vikao je Veneranac i pokušavao da se otme.
<BR>&nbsp;&nbsp;&nbsp;&nbsp;&nbsp;"Jesi li lud? Oni su došli po nas a..." novi rafal ga prekide.
<BR>&nbsp;&nbsp;&nbsp;&nbsp;&nbsp;Brod, koji je imao plitak gaz, prišao je obali i sada bljuvao naoružane ljude. Afalonci tek sada shvatiše da nisu smeli da se upuštaju u borbu prsa u prsa.
<BR>&nbsp;&nbsp;&nbsp;&nbsp;&nbsp;"Bežimo odavde!" Everard povuče Van Saravaka i Deirde, "moramo da obavestimo susede..."
<BR>&nbsp;&nbsp;&nbsp;&nbsp;&nbsp;Vojnici sa broda ih ugledaše i pripucaše. Kada je stigao do travnjaka, Everard oseti kako meci zvižde pored njega. Robovi su vrištali iz kuće. Dva vučjaka napadoše strance, ali ih ovi oboriše mecima.
<BR>&nbsp;&nbsp;&nbsp;&nbsp;&nbsp;Everard poče pogureno da trči u cik-cak prema zidu. Uspeo bi da pobegne da se Deirde nije saplela i pala. Van Saravak zaostade da joj pomogne. Everard se zaustavi. U sledećem momentu, napadači ih sustigoše.
<BR>&nbsp;&nbsp;&nbsp;&nbsp;&nbsp;Njihov vođa nešto naredi devojci. Ona mu prkosno odgovori. On se kratko nasmeja i palcem pokaza prema brodu.
<BR>&nbsp;&nbsp;&nbsp;&nbsp;&nbsp;"Šta hoće", upita Everard na grčkom.
<BR>&nbsp;&nbsp;&nbsp;&nbsp;&nbsp;"Vas", ona ga je gledala prestrašeno, "vas dvojicu i mene kao tumača. Neću..."
<BR>&nbsp;&nbsp;&nbsp;&nbsp;&nbsp;Ona se otrže iz ruku napadača i ogreba jednog po licu. Everard drugome razbi nos. Ali nije nastavio da udara. Kundak jedne puške mu se spusti na glavu i on je samo kroz maglu shvatio da ga vuku prema brodu.
<BR>
<BR>&nbsp;&nbsp;&nbsp;&nbsp;&nbsp;6.
<BR>&nbsp;&nbsp;&nbsp;&nbsp;&nbsp;Posada je ostavila jedrilicu na obali, odgurala brod u dubinu i pokrenula mašine. Na obali su ostali mrtvi i ranjeni Afalonci.
<BR>&nbsp;&nbsp;&nbsp;&nbsp;&nbsp;Everard je sedeo na palubi i očima koje su se postepeno razbistravale gledao kako se obala gubi na horizontu. Deirde je plakala na Van Saravakovom ramenu, a Veneranac je pokušavao da je uteši. Hladan vetar im je bacao kapljice vode u lice.
<BR>&nbsp;&nbsp;&nbsp;&nbsp;&nbsp;Na palubu izađoše dva belca. Everardu se odmah razbistri u glavi. To nisu bili Azijati, već Evropljani. Kada je dobro osmotrio posadu, on primeti da svi imaju indoevropske crte lica. Boja na licima bila je veštačka.
<BR>&nbsp;&nbsp;&nbsp;&nbsp;&nbsp;On ustade i osmotri svoje nove gospodare. Jedan je bio srednjih godina, niskog rasta a nosio je crvenu svilenu bluzu i široke bele pantalone, a na glavi astragansku šubaru; bio je glatko obrijan, a kosa mu je bila uvijena u perčin. Drugi je bio mladi plavokosi džin u tunici od bakarnih pločica i kožnom ogrtaču; na glavi je nosio šlem sa rogovima. Obojica su imali revolvere za pojasom, a posada se prema njima odnosila s poštovanjem.
<BR>&nbsp;&nbsp;&nbsp;&nbsp;&nbsp;Everard se obazre. Obala se više nije videla. Plovili su ka severu.
<BR>&nbsp;&nbsp;&nbsp;&nbsp;&nbsp;Stariji čovek poče da govori na afalonskom. Everard sleže ramenima. Bradati Nordijac prvo pređe na neki nerazumljivi dijalekt a onda: "Telan tu Cimbrik?"
<BR>&nbsp;&nbsp;&nbsp;&nbsp;&nbsp;Everard je znao nekoliko germanskih jezika, a Van Saravak je pokušavao nešto preko holandskog. Deirde ih je preplašeno gledala.
<BR>&nbsp;&nbsp;&nbsp;&nbsp;&nbsp;"Ja", odgovori Everard, "ein wenig." Plavokosi mu uputi nesiguran pogled i on dodade na engleskom: "A little." (malo).
<BR>&nbsp;&nbsp;&nbsp;&nbsp;&nbsp;"Ah, en lit, Gode!" Krupni momak protrlja ruke. "Ik hait Bojerik Vulfilason ok main gefrend eran Boleslav Arkonski."
<BR>&nbsp;&nbsp;&nbsp;&nbsp;&nbsp;Everard nikada nije čuo ovaj jezik, ali je mogao da nazre značenje. Problem je ostao kako oni njega da razumeju.
<BR>&nbsp;&nbsp;&nbsp;&nbsp;&nbsp;"What the hell arran thu maching, anyway?" reče on strogim glasom. "Ik bin aen man avf Sirius - the stern Sirius, mit planeten ok all. Set uns gebach or willen be der Teufel to pay!" Bila je to njegova mešavina modernog engleskog, anglosaksonskog i nemačkog jezika.
<BR>&nbsp;&nbsp;&nbsp;&nbsp;&nbsp;Bojerik Vulfilason ga zbunjeno pogleda i predloži da se diskusija nastavi unutra, uz pomoć Deirde. Svi su otišli u kajutu koja je bila udobno nameštena. Vrata su ostala otvorena, a naoružani stražar je stajao napolju.
<BR>&nbsp;&nbsp;&nbsp;&nbsp;&nbsp;Boleslav Arkonski reče nešto na afalonskom. Deirde klimnu potvrdno glavom i on joj dade čašu vina. Vino ju je malo smirilo i ona se obrati Everardu.
<BR>&nbsp;&nbsp;&nbsp;&nbsp;&nbsp;"Oni su nas zarobili. Njihovi špijuni su saznali gde vas krijemo. Druga grupa će ukrasti vašu mašinu. Oni znaju gde je."
<BR>&nbsp;&nbsp;&nbsp;&nbsp;&nbsp;"To sam i pretpostavljao. Ali, ko su oni?"
<BR>&nbsp;&nbsp;&nbsp;&nbsp;&nbsp;Bojerika ovo pitanje razveseli i on poče da hvali svoju dovitljivost. Prerušili su se da bi afalonski sufeti mislili da je napad maslo Hinduradža. Tajni savez između Litorna i Cimberlanda imao je vrlo sposobnu obaveštajnu službu. Sada su plovili prema letnjoj rezidenciji litornskog ambasadora na Inis Langolenn (ostrvu Nantakit), gde će čarobnjaci morati da objasne svoje čarolije.
<BR>&nbsp;&nbsp;&nbsp;&nbsp;&nbsp;"A ako nećemo?"
<BR>&nbsp;&nbsp;&nbsp;&nbsp;&nbsp;Deirde prevede odgovor Boleslava Arkonskog: "Onda ćete sami biti odgovorni za posledice. Mi smo civilizovan narod i spremni smo da vaše usluge platimo u zlatu. Ukoliko ne budete sarađivali milom, sarađivaćete silom. U pitanju je opstanak naših zemalja."
<BR>&nbsp;&nbsp;&nbsp;&nbsp;&nbsp;Činilo se da Bojenk nije zadovoljan stanjem stvari. Više nije bilo ni traga od njegove uobraženosti. Boleslav Arkonski je dobovao prstima po stolu. Usne su mu bile stisnute, ali iz očiju kao da mu je izvirala molba. Nemojte nas naterati da vas mučimo. Mi to ne želimo.
<BR>&nbsp;&nbsp;&nbsp;&nbsp;&nbsp;"Umorni smo", reče Everard na engleskom. "Možemo li da se malo odmorimo?"
<BR>&nbsp;&nbsp;&nbsp;&nbsp;&nbsp;"Ja didli", odgovori Bojerik. "Ok vir skalen gode ge frends bin, ni?"
<BR>
<BR>&nbsp;&nbsp;&nbsp;&nbsp;&nbsp;7.
<BR>&nbsp;&nbsp;&nbsp;&nbsp;&nbsp;Sunce je zalazilo na zapadu. Deirde i Van Saravak su stajali kraj ograde palube i gledali u more. Trojica mornara su ih čuvali sa uperenim puškama. Bojerik i Everard su šetkali palubom.
<BR>&nbsp;&nbsp;&nbsp;&nbsp;&nbsp;Svi su nosili tople ogrtače.
<BR>&nbsp;&nbsp;&nbsp;&nbsp;&nbsp;Everard je napredovao u cimbrijskom jeziku; jezik mu se još zaplitao, ali se nekako sporazumevao. Ipak, puštao je Bojerika da on govori.
<BR>&nbsp;&nbsp;&nbsp;&nbsp;&nbsp;"Vi ste, znači, sa zvezda. To mi nije jasno. Ja nisam učen čovek. Da se ja pitam, ostao bih na svom imanju u Toskani i pustio da se svet bije kako hoće. Ali mi koji pripadamo Narodu imamo svoje obaveze." Tevtoni su, izgleda, potpuno zamenili latinski živalj u Italiji, kao Englezi Brite u Everardovom svetu.
<BR>&nbsp;&nbsp;&nbsp;&nbsp;&nbsp;"Znam kako ti je", reče Everard. "Čudno je to da se toliki Ijudi tuku zbog toga što to želi jedna šačica ljudi."
<BR>&nbsp;&nbsp;&nbsp;&nbsp;&nbsp;"Ali to je potrebno", usprotivi se ovaj. "Kartagelan nam je oduzeo Egipat koji nama pripada."
<BR>&nbsp;&nbsp;&nbsp;&nbsp;&nbsp;"Italia irredenta" promrmlja Everard.
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Ništa. I tako su se Cimbri udružili sa Litornom da bi se dokopali Evrope i Afrike dok se velike sile bore na istoku."
<BR>&nbsp;&nbsp;&nbsp;&nbsp;&nbsp;"Nikako", odgovori Bojerik uvređeno. "Mi samo hoćemo da povratimo ono što nam istorijski pripada. Pa i sam kralj je rekao..." i tako dalje i tako dalje.
<BR>&nbsp;&nbsp;&nbsp;&nbsp;&nbsp;Everard se pridrža da ga ne obori ljuljane broda. "Čini mi se da sa nama čarobnjacima ne postupate dovoljno dobro", primeti on. "Čuvajte se našeg gneva."
<BR>&nbsp;&nbsp;&nbsp;&nbsp;&nbsp;"Svi smo mi zaštićeni od čini i kletvi. Molim te, pomozi nam. Ja sam spreman da ti dokažem da se borimo za pravednu stvar."
<BR>&nbsp;&nbsp;&nbsp;&nbsp;&nbsp;Everard zavrte glavom, ode od Bojerika i pridruži se Van Saravaku i Deirde. Devojčino lice se nije videlo u mraku, ali joj se u glasu osećao nemoćni bes: "Nadam se da nisi pristao na njihove predloge."
<BR>&nbsp;&nbsp;&nbsp;&nbsp;&nbsp;"Jesam, pomoći ćemo im." odgovori joj Everard. Ona se skameni.
<BR>&nbsp;&nbsp;&nbsp;&nbsp;&nbsp;"Šta si joj to rekao?" upita Van Saravak.
<BR>&nbsp;&nbsp;&nbsp;&nbsp;&nbsp;Everard mu reče.
<BR>&nbsp;&nbsp;&nbsp;&nbsp;&nbsp;"Nećemo im pomoći!" uzviknu Veneranac.
<BR>&nbsp;&nbsp;&nbsp;&nbsp;&nbsp;"Hoćemo!" ponovi Everard.
<BR>&nbsp;&nbsp;&nbsp;&nbsp;&nbsp;"Ali a ću..."
<BR>&nbsp;&nbsp;&nbsp;&nbsp;&nbsp;Everard ga zgrabi za ruku i opomenu ga: "Smiri se. Ja znam šta radim. U ovom svetu ne možemo ni s kim sklopiti savez; mi smo protiv svih, utuvi to sebi u glavu. Nama jedino ostaje da se pravimo da pristajemo na ono što ovi od nas traže. I nemoj to reći Deirde."
<BR>&nbsp;&nbsp;&nbsp;&nbsp;&nbsp;Van Saravak saže glavu i zamisli se. "Dobro", reče bezbojnim glasom.
<BR>&nbsp;&nbsp;&nbsp;&nbsp;&nbsp;Letnja rezidencija litornskog ambasadora nalazila se na južnoj obali ostrva Nantakit, u blizini jednog ribarskog sela, od koga se odvajala visokim zidom. Bila je sagradena u litornskom stilu: duge drvene zgrade sa krovovima nalik na mačija leđa; glavna kuća i pomoćne zgrade zatvarale su popločano dvorište. Posle doručka stigli su u privatno pristanište, u kome je bio usidren još jedan brod. Arkonski uzbuđeno reče na afalonskom: "Čarobna mašina je, znači, već tu. Možemo odmah da počnemo s poslom."
<BR>&nbsp;&nbsp;&nbsp;&nbsp;&nbsp;Zarobljenike uvedoše u jednu prostranu sobu. Arkonski savi koleno pred jednim idolom sa četiri lica. Everard se seti da je to onaj isti Svantevit koga su, u njegovom svetu, Danci iscepkali za potpalu. Stražari su se poređali duž zidova. Everard nije odvajao oči od skutera koji je stajao nasred sobe.
<BR>&nbsp;&nbsp;&nbsp;&nbsp;&nbsp;"Rekli su mi da je ova mašina osvojena uz velike gubitke", primeti Bojerik. "Ali naši su uspeli da je donesu ovamo i zavaraju trag poteri." On pažljivo dotače upravljač. "Da li ova kola stvarno mogu da se pojave gde god to njihov vozač zaželi?"
<BR>&nbsp;&nbsp;&nbsp;&nbsp;&nbsp;"Mogu" odgovori mu Everard.
<BR>&nbsp;&nbsp;&nbsp;&nbsp;&nbsp;Deirde mu dobaci pogled pun prezira i odmače se od njega i Van Saravaka.
<BR>&nbsp;&nbsp;&nbsp;&nbsp;&nbsp;Arkonski joj nešto reče: hteo je da ona nešto prevede. Ona mu pljunu pred noge. Bojerik uzdahnu i prevede Everardu:
<BR>&nbsp;&nbsp;&nbsp;&nbsp;&nbsp;"Želeli bismo da vidimo kako ta mašina radi. Ti i ja ćemo se zajedno voziti. Ali, pazi, držaću revolver uperen u tvoja leđa. Unapred mi moraš reći sve što ćeš učiniti. Ako se nešto nepredviđeno desi, ja ću pucati. Tvoji prijatelji će ovde ostati kao taoci. Ali ja se nadam da ćemo ipak ostati prijatelji."
<BR>&nbsp;&nbsp;&nbsp;&nbsp;&nbsp;Everard klimnu glavom. Bio je napet, dlanovi su mu bili hladni i vlažni. "Prvo moram da izreknem nekoliko čarobnih reči."
<BR>&nbsp;&nbsp;&nbsp;&nbsp;&nbsp;Bacio je pogled na brojčanike skutera i zapamtio prostorne i vremenske koordinate ovog mesta. Van Saravak je sedeo na klupi, ispred puščanih cevi stražara. Everard očima premeri udaljenost klupe od skutera, podiže ruke i poče da peva na temporalnom:
<BR>&nbsp;&nbsp;&nbsp;&nbsp;&nbsp;"Van, izvući ću te odavde. Ostani gde si, nemoj se micati. Ako sve bude u redu, pokupiću te nekoliko minuta posle mog i Bojerikovog nestanka."
<BR>&nbsp;&nbsp;&nbsp;&nbsp;&nbsp;Veneranin je sedeo bezizraznog lica, samo mu se graške znoja pojaviše na čelu.
<BR>&nbsp;&nbsp;&nbsp;&nbsp;&nbsp;"Gotovo", reče Everard svojim iskvarenim cimbrijskim. "Sedi iza mene, Bojeriče, krećemo."
<BR>&nbsp;&nbsp;&nbsp;&nbsp;&nbsp;Ovaj klimnu glavom i posluša. Dok je sedao na prednje sedište, Everard oseti kako cev revolvera podrhtava na njegovim leđima. "Kaži Arkonskom da ćemo se vratiti kroz pola sata." I ovi su merili vreme na sličan način kao i u Everardovom svetu, i jedan i drugi su koristili vavilonski pronalazak. Kada Bojerik prevede, Everard najavi: "Prvo ćemo leteti iznad okeana."
<BR>&nbsp;&nbsp;&nbsp;&nbsp;&nbsp;Bojerik odobri drhtavim glasom.
<BR>&nbsp;&nbsp;&nbsp;&nbsp;&nbsp;Everard podesi komande na deset kilometara istočno i hiljadu metara visine, a onda pritisnu starter.
<BR>&nbsp;&nbsp;&nbsp;&nbsp;&nbsp;Kao veštice na metli, gledali su zelenosivo prostranstvo i nejasne obrise kopna u daljini.
<BR>&nbsp;&nbsp;&nbsp;&nbsp;&nbsp;"Pa, kako ti se ovo dopada?" upita Everard.
<BR>&nbsp;&nbsp;&nbsp;&nbsp;&nbsp;"Divno je." odgovori Bojerik.
<BR>&nbsp;&nbsp;&nbsp;&nbsp;&nbsp;"Baloni nisu ništa prema ovome. Sa ovakvim mašinama moći ćemo da nadlećemo neprijateljske gradove i na njih sipamo vatru."
<BR>&nbsp;&nbsp;&nbsp;&nbsp;&nbsp;Ovo na neki način umiri Everarda u pogledu onoga što je nameravao da učini u sledećem trenutku.
<BR>&nbsp;&nbsp;&nbsp;&nbsp;&nbsp;"A sada ćemo malo da letimo", objavi Everard i oni poleteše iznad mora. Bojerik je oduševljeno uzvikivao. "A sada ćemo trenutno skočiti do tvoje domovine."
<BR>&nbsp;&nbsp;&nbsp;&nbsp;&nbsp;Skuter prede u luping povećavajući brzinu i utrostručujući gravitaciju.
<BR>&nbsp;&nbsp;&nbsp;&nbsp;&nbsp;Manevar je bio toliko iznenadan da se Everard, koji je bio pripremljen, jedva održa u sedlu. Nije znao da li je Bojerika zbacio zaokret ili nagli pad. On se obazre i vide kako Bojerik pada u dubinu.
<BR>&nbsp;&nbsp;&nbsp;&nbsp;&nbsp;Everard podesi prostorne komande na nekoliko centimetara od Van Saravakove klupe, a vremenske na jedan minut od svoga odlaska.
<BR>&nbsp;&nbsp;&nbsp;&nbsp;&nbsp;Mašina se pojavi tik pred Van Saravakom. Everard zgrabi Venerančev kaput, uvuče ga u prostorno-vremensko polje skutera i promeni komande.
<BR>&nbsp;&nbsp;&nbsp;&nbsp;&nbsp;Jedan metak se odbi o oklop skutera. Everard ču kako Arkonski viče. A onda je svega nestalo i oni se nađoše na nekom travnjaku koji se spuštao prema moru, dve hiljade godina ranije.
<BR>&nbsp;&nbsp;&nbsp;&nbsp;&nbsp;Everard se opusti i leže preko upravljača.
<BR>&nbsp;&nbsp;&nbsp;&nbsp;&nbsp;Zvuk ženskog glasa ga trže i on se okrete. Iza njega je sedeo Van Saravak čija je ruka bila obavijena oko pasa Deirde.
<BR>&nbsp;&nbsp;&nbsp;&nbsp;&nbsp;Vetar je nanosio talase na široku peščanu plažu.
<BR>&nbsp;&nbsp;&nbsp;&nbsp;&nbsp;"Ne mogu da ti zamerim, ali ona će nam otežati posao", reče Everard.
<BR>&nbsp;&nbsp;&nbsp;&nbsp;&nbsp;"Šta sam mogao da uradim", branio se Veneranac. "Da pustim da je ubiju ili da nestane sa njenim svetom?"
<BR>&nbsp;&nbsp;&nbsp;&nbsp;&nbsp;"Seti se da smo kondicionirani. Bez dozvole joj ništa ne možemo reći, čak i kad bismo želeli."
<BR>&nbsp;&nbsp;&nbsp;&nbsp;&nbsp;Everard pogleda devojku. Ona mu pritrča i uhvati ga za ruke. "Izvini", prošaputa. "Pomislila sam da ćeš nas izdati."
<BR>&nbsp;&nbsp;&nbsp;&nbsp;&nbsp;Ona poljubi obojicu i upita: "Gde smo? Ovo liči na Langolen, ali je pusto. Jesi li nas doveo na neko ostrvo?" Ona se okrete i poče da igra po cvetnoj livadi. "Hoćemo li se ovde odmoriti ili odmah krećemo kući?"
<BR>&nbsp;&nbsp;&nbsp;&nbsp;&nbsp;Everard uze vazduh. "Za tebe imam loše vesti", reče joj. Ona stade kao ukopana. "Nećemo kući?"
<BR>&nbsp;&nbsp;&nbsp;&nbsp;&nbsp;"Da bih nas izbavio, morao sam da upotrebim čarolije koje nas sada sprečavaju da se vratimo."
<BR>&nbsp;&nbsp;&nbsp;&nbsp;&nbsp;"Zar nikada neću moći da se vratim?" jedva čujnim glasom upita Deirde.
<BR>&nbsp;&nbsp;&nbsp;&nbsp;&nbsp;"Nikada."
<BR>&nbsp;&nbsp;&nbsp;&nbsp;&nbsp;Ona se okrete i ode. Van Saravak pode za njom ali se predomisli i upita Everarda: "Šta si joj rekao?"
<BR>&nbsp;&nbsp;&nbsp;&nbsp;&nbsp;Everard ponovi. "To mi se učinilo kao najbolje rešenje", reče on na kraju. "Ne mogu je poslati natrag da deli sudbinu svoga sveta."
<BR>&nbsp;&nbsp;&nbsp;&nbsp;&nbsp;Posle izvesnog vremena, Van Saravak reče: "Hajde sada da nađemo neku ispostavu patrole i uz njihovu pomoć saznamo kada je došlo do prekretnice."
<BR>&nbsp;&nbsp;&nbsp;&nbsp;&nbsp;Everard je ležao na travi i gledao u nebo. "Mislim da ću i sam moći da odredim taj trenutak, ako mi Deirde pomogne. Probudi me kad se vrati."
<BR>&nbsp;&nbsp;&nbsp;&nbsp;&nbsp;Vratila se suvih očiju ali se videlo da je plakala. Kada je Everard upita hoće li mu pomoći, ona klimnu glavom: "Naravno, pa ja ti dugujem život."
<BR>&nbsp;&nbsp;&nbsp;&nbsp;&nbsp;Everard reče pažljivo: "Potrebne su mi neke informacije... Da li si ikada videla kako se ljudi uspavaju a onda veruju u sve što im se kaže?"
<BR>&nbsp;&nbsp;&nbsp;&nbsp;&nbsp;Ona klimnu glavom: "Videla sam kako neki druidi to rade."
<BR>&nbsp;&nbsp;&nbsp;&nbsp;&nbsp;"Tebi se ništa neće desiti. Uspavaću te da bi mogla da se setiš svega što si do sada čula. To neće dugo trajati."
<BR>&nbsp;&nbsp;&nbsp;&nbsp;&nbsp;Koristeći tehniku patrole on je dovede do hipnotičkog stanja totalnog sećanja i izvuče iz nje sve što je ikada čula o Drugom punskom ratu. Tako je saznao sve što mu je bilo potrebno.
<BR>&nbsp;&nbsp;&nbsp;&nbsp;&nbsp;Prekršivši ugovor o miru, Rimljani su se umešali u kartaginske poduhvate južno od reke Ebro. To je bio konačan povod za rat.
<BR>&nbsp;&nbsp;&nbsp;&nbsp;&nbsp;219 godine pre nove ere, Hanibal Barka, kartaginski guverner Španije, opseo je Sagunt. Posle osam meseci osvojio je taj grad i tako izazvao rat sa Rimom. Početkom maja 218. godine, prešao je Pirineje sa 90.000 pešaka, 12.000 konjanika i 37 slonova. Prošao kroz Galiju i prešao preko Alpa. Gubici na putu su mu bili ogromni: u Italiju je stiglo svega 20.000 pešaka i 6.000 konjanika. I pored toga, on je potukao brojniju rimsku vojsku kod reke Ticina. U toku sledeće godine pobedio je rimsku vojsku u još nekoliko bitaka i ušao u Apuliju i Kampaniju.
<BR>&nbsp;&nbsp;&nbsp;&nbsp;&nbsp;Kvint Fabije Maksim je protiv njega vodio dugotrajni gerilski rat, ali nije ništa postigao. U međuvremenu, Hazdru bal Barka je u Španiji pokupio vojsku i 211. godine došao Hanibalu upomoć. 210. godine je Hanibal zauzeo i spalio Rim a do 207. godine su mu se predali i ostali rimski gradovi.
<BR>&nbsp;&nbsp;&nbsp;&nbsp;&nbsp;"To je sve", reče Everard i pomilova devojčinu crvenu grivu. "Sada spavaj, lepo sanjaj i probudi se dobro raspoložena."
<BR>&nbsp;&nbsp;&nbsp;&nbsp;&nbsp;"Šta si saznao?" upita ga Van Saravak.
<BR>&nbsp;&nbsp;&nbsp;&nbsp;&nbsp;"Mnogo stvari", odgovori Everard. Seansa je trajala više od jednog sata. "Važno je sledeće: ona mnogo zna o tom vremenu ali nijednom nije pomenula Scipione."
<BR>&nbsp;&nbsp;&nbsp;&nbsp;&nbsp;"Koga?"
<BR>&nbsp;&nbsp;&nbsp;&nbsp;&nbsp;"Publije Kornelije Scipion predvodio je rimsku vojsku kod Ticina. On je i u našoj istoriji bio tamo pobeđen, ali je kasnije krenuo na zapad i odsekao kartaginsku bazu u Španiji. Tako je Hanibal bio odsečen u Italiji jer nije mogla da mu stigne nikakva pomoć. Scipionov sin, koji je nosio isto ime, bio je taj koji je konačno pobedio Hanibala kod Zame; to je Scipion Afrikanac Stariji.
<BR>&nbsp;&nbsp;&nbsp;&nbsp;&nbsp;I otac i sin su bili daleko najbolji rimski vojskovođe. A Deirde nikada nije čula za njih."
<BR>&nbsp;&nbsp;&nbsp;&nbsp;&nbsp;"I tako..." Van Saravak se zagleda prema istoku, preko mora, gde su Gali Cimbri i Parćani vršljali po ruševinama klasičnog sveta. "Šta se desilo sa njima u ovoj istoriji?"
<BR>&nbsp;&nbsp;&nbsp;&nbsp;&nbsp;"Prema onome što ja znam, oba Scipiona su bili kod Ticina i jedva su se spasli smrti. Sin je ocu spasao život za vreme povlačenja. Kladim se da su prema njihovoj istoriji, Scipioni poginuli kod Ticina."
<BR>&nbsp;&nbsp;&nbsp;&nbsp;&nbsp;"Mora da ih je neko uklonio", reče Van Saravak. "Verovatno neko ko je došao iz budućnosti." Najverovatnije.
<BR>&nbsp;&nbsp;&nbsp;&nbsp;&nbsp;"Uskoro ćemo znati."
<BR>
<BR>&nbsp;&nbsp;&nbsp;&nbsp;&nbsp;8.
<BR>&nbsp;&nbsp;&nbsp;&nbsp;&nbsp;U pleistocenskom zimovniku, pola sata posle njihovog polaska za Njujork, Everard i Van Saravak predadoše devojku jednoj ženi koja je govorila starogrčki i sazvaše sastanak svih prisutnih redara patrole. Kapsule sa porukama počeše da skaču kroz vreme.
<BR>&nbsp;&nbsp;&nbsp;&nbsp;&nbsp;Sve ispostave patrole pre 218. godine pre nove ere najbliža je bila u Aleksandriji, 250-230, 'još' su postojale. U njima je bilo ukupno oko 200 agenata. Sazvan je sastanak u Akademiji, u oligocenskom periodu. Everard je kao najobavešteniji predsedavao sastanku komiteta u kome su bili agenti najvišeg ranga.
<BR>&nbsp;&nbsp;&nbsp;&nbsp;&nbsp;To nije bila nimalo prijatna dužnost. Svi ti ljudi i žene su bili naviknuti na jurnjavu kroz vekove i na rukovanje oružjem bogova. Ipak, to su bili samo ljudi, opterećeni svim manama svoje rase.
<BR>&nbsp;&nbsp;&nbsp;&nbsp;&nbsp;Svi su se složili da grešku treba ispraviti. Neki su napomenuli da treba prvo izvući one agente koji su, kao Everard, otišli u budućnost. Ukoliko oni ne budu vraćeni kada se istorija bude menjala, patrola ih više nikada neće videti. Everard posla nekoliko spasilačkih ekipa, mada je sumnjao u uspeh ovog poduhvata. Članove ekipa je opomenuo da će sami snositi posledice ukoliko se ne vrate za jedan dan, po lokalnom vremenu.
<BR>&nbsp;&nbsp;&nbsp;&nbsp;&nbsp;Jedan čovek iz Naučne Renesanse je primetio da, iako je njihova prevashodna dužnost da istoriju vrate na 'prvobitni' kolosek, oni imaju dužnost prema nauci. Sada se ukazala izvanredna prilika da se prouči jedna potpuno nova faza u razvoju čovečanstva i trebalo bi posvetiti nekoliko godina antropološkim proučavanjima pre nego što... Everard ga je brzo ućutkao: ostalo je suviše malo redara za ovaj posao, a bilo bi i opasno.
<BR>&nbsp;&nbsp;&nbsp;&nbsp;&nbsp;Određeno je i nekoliko studijskih grupa koje će odrediti kada i u kojim okolnostima je došlo do promene. Rasprava o mogućim metodima otegla se u beskonačnost. Everard se zagleda kroz prozor u preistorijsku noć razmišljajući o tome da tigrovi sa sabljastim zubima, možda, uspešnije obavljaju svoje poslove od njihovih dalekih potomaka.
<BR>&nbsp;&nbsp;&nbsp;&nbsp;&nbsp;Kada je, konačno, svima podelio dužnosti, on ode da se napije sa Van Saravakom.
<BR>
<BR>&nbsp;&nbsp;&nbsp;&nbsp;&nbsp;Kada se komitet sastao sledećeg dana, stigli su izveštaji agenata koji su pretražili budućnost. Desetak redara patrole izbavljeno je iz neugodnih situacija; drugih desetak će morati da otpišu. Izveštaj obaveštajne grupe bio je daleko interesantniji: dok je Hanibal prelazio Alpe, pridružila su mu se dva helvetska najamnika, Frontos i Hilmiko, i zadobila njegovo poverenje. Njih dvojica su posle rata doterali daleko u kartaginskoj hijerarhiji, praktično upravljali zemljom i udesili da Hanibal bude ubijen. Jedan redar ih je lično video u njihovim domovima. "Kuće su im daleko modernije opremIjene od kuća klasičnog doba, a njih dvojica mi liče na Neldorijance iz 205. milenijuma."
<BR>&nbsp;&nbsp;&nbsp;&nbsp;&nbsp;To je bilo doba bandita koji su patroli i 'ranije' zadavali muke.
<BR>&nbsp;&nbsp;&nbsp;&nbsp;&nbsp;"Onda smo se dogovorili", reče Everard. "Nije važno što su njih dvojica bili sa Hanibalom pre Ticina. Bilo bi teško uhvatiti ih u Alpima, a ne izazvati uzbunu koja bi mogla izmeniti budućnost. Važno je da znamo kada su ubili Scipione i u tom trenutku ćemo udariti na njih."
<BR>&nbsp;&nbsp;&nbsp;&nbsp;&nbsp;Jedan Britanac iz devetnaestog veka razvi mapu i poče da govori o kontrolisanju bitke iz vazduha. Koristiće teleskop sa infra-crvenim zracima da bi mogao videti kroz niske oblake. "Ovde su stajali Rimljani a..."
<BR>&nbsp;&nbsp;&nbsp;&nbsp;&nbsp;"Znam ", reče Everard. "Trenutak kada su oni počeli da se povlače je kritičan, ali ćemo iskoristiti gužvu. Slažem se da treba neprimetno opkoliti bojno polje ali sumnjam da ćemo uspeti da ubacimo više od dva agenta u samu bitku. Zlikovci će biti na oprezu i paziti da ih neko ne omete. Aleksandrijska filijala će nabaviti odela za mene i Van Saravaka."
<BR>&nbsp;&nbsp;&nbsp;&nbsp;&nbsp;"Ali ja sam se nadao da ću ja imati čast..." poče Englez.
<BR>&nbsp;&nbsp;&nbsp;&nbsp;&nbsp;"Žao mi je, nećete", osmehnu se Everard. "Ovde niko neće imati čast. Samo ćemo dovesti svoje živote u opasnost da bismo uništili svet pun ljudi koji su slični nama."
<BR>&nbsp;&nbsp;&nbsp;&nbsp;&nbsp;"Ali slušajte..."
<BR>&nbsp;&nbsp;&nbsp;&nbsp;&nbsp;Everard ustade. "Ja ću morati da odem tamo", reče mirnim glasom. "Ne znam zašto, ali to ću morati da budem ja."
<BR>&nbsp;&nbsp;&nbsp;&nbsp;&nbsp;Van Saravak mu odobri klimanjem glave.
<BR>
<BR>&nbsp;&nbsp;&nbsp;&nbsp;&nbsp;Everard i Van Saravak su ostavili skuter u jednoj šumici i pošli preko polja.
<BR>&nbsp;&nbsp;&nbsp;&nbsp;&nbsp;Stotina redara patrole, koji su čekali oko bojnog polja ili lebdeli nad njim, bili su slaba uteha ovoj dvojici dok su hodali pod kišom kopalja i strela. Niski oblaci su se valjali nošeni hladnim vetrom. Kiša je rominjala. U sunčanoj Italiji bila je kasna jesen.
<BR>&nbsp;&nbsp;&nbsp;&nbsp;&nbsp;Čulo se zavijanje trube i rafali doboša. Oni su se gubili u dozivanju ljudi i batu koraka, vrištanju, topotu konja bez jahača i zviždanju strela. Samo je poneki oficir još bio na konju; pošto uzengija nije bilo, konjička bitka se ubrzo pretvorila u borbu pešaka. Kartaginjani su probijali rimsku liniju fronta.
<BR>&nbsp;&nbsp;&nbsp;&nbsp;&nbsp;Preko ovog dela polja bitka je već bila prošla. Smrt je vladala svuda oko Everarda. On je žurio prema glavnini rimske vojske. Iznad šlemova se još vio crvenoljubičasti barjak. Prema njemu je jurilo nekoliko slonova sa podignutim surlama.
<BR>&nbsp;&nbsp;&nbsp;&nbsp;&nbsp;Everard prođe kraj jednog mršavog tamnoputog mladića koji je, grčeći se, pokušavao da iščupa koplje iz svoga stomaka. Bio je Kartaginjanin, ali ga krupni Italijanski seljak, koji je kraj njega sedeo i sa nevericom gledao patrljak svoje ruke, nije ni primećivao.
<BR>&nbsp;&nbsp;&nbsp;&nbsp;&nbsp;Jato vrana prelete preko njih jašući na vetru i čekajući.
<BR>&nbsp;&nbsp;&nbsp;&nbsp;&nbsp;"Ovamo", promrmlja Everard. '"Požuri, Kartaginjani samo što se nisu probili."
<BR>&nbsp;&nbsp;&nbsp;&nbsp;&nbsp;Pade mu na pamet da mu je oduvek bilo žao što Hanibal nije pobedio. Prezirao je frigidnu i nemaštovitu gramzivost Rimljana. A sada on treba da spasava Rim. Pa eto, život je čudan...
<BR>&nbsp;&nbsp;&nbsp;&nbsp;&nbsp;Tešilo ga je to što je Scipion Afrikanac bio jedan od nekoliko sposobnih Ijudi koji su preživeli rat.
<BR>&nbsp;&nbsp;&nbsp;&nbsp;&nbsp;Kartaginjani su bili vrlo blizu. Everard je već mogao da im vidi crte lica. Jedno koplje ga udari u šlem, on saže glavu i nastavi da trči.
<BR>&nbsp;&nbsp;&nbsp;&nbsp;&nbsp;Scipionovi Ijudi su se očajnički borili. Everard zastade da povrati dah. Jedna četa rimskih konjanika mu se približavala u galopu: to mora da je sin, Scipion Afrikanac, koji žuri da spase oca. Topot kopita zatrese zemlju.
<BR>&nbsp;&nbsp;&nbsp;&nbsp;&nbsp;"Eno ih!" povika Van Saravak i pokaza rukom. Sa druge strane dolazila je kartaginska konjica. Predvodila su je dva visoka čoveka sa neldorijanskim crtama lica. Bili su obučeni u oklope ali su u rukama nosili puške.
<BR>&nbsp;&nbsp;&nbsp;&nbsp;&nbsp;Everard se baci na tle. Plavobeli zrak ga promaši. On opali iz pištolja i jedan od afričkih konja se prevrte. Van Saravak je pucao stojeći. Jednom, dvaput... jedan Neldorijanac pade u blato. Njegovi pratioci uplašeno zavikaše. Dosad su videli neldorijanske puške, ali im ovi nevidljivi zraci koji obaraju nateraše strah u kosti. Drugi Neldorijanac obuzda svoga konja i poče da beži.
<BR>&nbsp;&nbsp;&nbsp;&nbsp;&nbsp;"Pazi na Neldorijanca koga si oborio", viknu Everard Van Saravaku, "odvuci ga odavde, treba da ga ispitamo." A onda uhvati jednog konja bez jahača i potera ga za drugim Neldorijancem.
<BR>&nbsp;&nbsp;&nbsp;&nbsp;&nbsp;Iza njega, Publije Kornelije Scipion i njegov sin se probiše i pridružiše vojsci koja se povlačila.
<BR>&nbsp;&nbsp;&nbsp;&nbsp;&nbsp;Everard je terao konja što je brže mogao. Ako ga i ne stigne odmah, pomoći će mu neki skuter kada budu izišli iz gužve.
<BR>&nbsp;&nbsp;&nbsp;&nbsp;&nbsp;Ista misao je, izgleda, pala na pamet i Neldorijancu. On zauzda konja i nanišani. Everard vide zaslepljujući bljesak i oseti kako ga nešto opali po obrazu. Promašaj! On podesi svoj pištolj na široki zrak i nastavi da jaše pucajući.
<BR>&nbsp;&nbsp;&nbsp;&nbsp;&nbsp;Druga munja pogodi mu konja u grudi. Životinja se prevrte i Everard ispade iz sedla. Njegovi uvežbani refleksi ublažili su pad, on skoči na noge i pojuri prema neprijatelju. Pištolj mu je bio negde u blatu i on nije imao vremena da ga traži. I tako mu sada nije bio potreban: širok zrak pištolja zahvatio je Neldorijanca ali nije bio dovoljno jak da ga obori. Ovaj je ispustio pušku i sedeo na konju zatvorenih očiju. Everard mu je prilazio.
<BR>&nbsp;&nbsp;&nbsp;&nbsp;&nbsp;Neldorijanac skoči sa konja i izvuče mač.
<BR>&nbsp;&nbsp;&nbsp;&nbsp;&nbsp;Everard učini isto i reče mu na latinskom: "Jedan od nas dvojice neće otići živ sa ovog polja."
<BR>
<BR>&nbsp;&nbsp;&nbsp;&nbsp;&nbsp;9.
<BR>&nbsp;&nbsp;&nbsp;&nbsp;&nbsp;Mesec je izišao iza planine i obasjao sneg. Daleko na severu, njegova svetlost se odbijala od glečera. Hromanjonci su pevali u svojoj pećini; zvuk njihove pesme dopirao do verande.
<BR>&nbsp;&nbsp;&nbsp;&nbsp;&nbsp;Deirde je stajala u mraku i gledala napolje. Kada se Everard i Van Saravak pojaviše ona ih iznenađeno pogleda.
<BR>&nbsp;&nbsp;&nbsp;&nbsp;&nbsp;"Već ste se vratili? Pa tek ste jutros otišli."
<BR>&nbsp;&nbsp;&nbsp;&nbsp;&nbsp;"Nije nam trebalo mnogo vremena da posvršavamo poslove", odgovori joj Van Saravak koji je na brzinu naučio starogrčki.
<BR>&nbsp;&nbsp;&nbsp;&nbsp;&nbsp;"Nadam se da ćete sada imati vremena da se odmarate", reče ona sa osmehom.
<BR>&nbsp;&nbsp;&nbsp;&nbsp;&nbsp;"Hoćemo", odgovori joj Everard.
<BR>&nbsp;&nbsp;&nbsp;&nbsp;&nbsp;Neko vreme su ćutke gledali u sneg napolju.
<BR>&nbsp;&nbsp;&nbsp;&nbsp;&nbsp;"Je li istina što si rekao da se nikada više neću vratiti kući?" upita ga Deirde.
<BR>&nbsp;&nbsp;&nbsp;&nbsp;&nbsp;"Na žalost, istina je. Magija..." Everard izmeni pogled sa Van Saravakom.
<BR>&nbsp;&nbsp;&nbsp;&nbsp;&nbsp;Imali su zvanično odobrenje da devojci kažu što god hoće i da je odvedu u neko vreme na koje će najbolje moći da se privikne. Van Saravak je tvrdio da je to Venera u njegovom veku a Everard nije imao snage da mu protivreči.
<BR>&nbsp;&nbsp;&nbsp;&nbsp;&nbsp;Deirde uzdahnu: "Neka onda tako bude. Nadam se da će mojima biti dobro."
<BR>&nbsp;&nbsp;&nbsp;&nbsp;&nbsp;"Siguran sam da hoće", reče Everard.
<BR>&nbsp;&nbsp;&nbsp;&nbsp;&nbsp;Bilo mu je svega dosta. želeo je da zaspi. Neka joj Van Saravak od sada priča ono što treba da joj se priča i neka za to bude nagrađen.
<BR>&nbsp;&nbsp;&nbsp;&nbsp;&nbsp;On dobaci svome drugu: "Ja odoh u krevet, ti nastavi."
<BR>&nbsp;&nbsp;&nbsp;&nbsp;&nbsp;Veneranac uhvati devojku za ruku. Everard polako ode do svoje sobe.
</P></TD></TR></TABLE>
</CENTER>
</BODY>
</HTML>
