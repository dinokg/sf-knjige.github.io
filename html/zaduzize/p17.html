<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>NOVA ZEMLJA
<P>&nbsp;&nbsp;&nbsp;&nbsp;&nbsp;74.
<BR>&nbsp;&nbsp;&nbsp;&nbsp;&nbsp;"Četiri planete", promrmlja Treviz. "Sve su male, uz pratnju asteroida. Nigde gasovitog džina."
<BR>&nbsp;&nbsp;&nbsp;&nbsp;&nbsp;"Da li te je to razočaralo?" upita Pelorat.
<BR>&nbsp;&nbsp;&nbsp;&nbsp;&nbsp;"Pa, ne sasvim. To se moglo očekivati. Dvojne zvezde koje kruže jedna oko druge ne mogu imati planete koje bi kružile samo oko jedne od njih. Planete, po pravilu, kruže oko gravitacionog središta obeju zvezda, ali je veoma malo verovatno da bi bile pogodne za život. Suviše su daleko.
<BR>&nbsp;&nbsp;&nbsp;&nbsp;&nbsp;S druge strane, ukoliko su binarne zvezde u razumnoj meri udaljene jedna od druge, moguće je da oko svake od njih kruže planete u stabilnim orbitama, pod uslovom da su im dovoljno blizu. Prema podacima koje nam pruža memorija kompjutera, prosečna udaljenost između ove dve zvezde iznosi oko tri i po milijarde kilometara, i čak i u periastronu, kada su najbliže jedna drugoj, još ih razdvaja oko milijardu i sedam stotina kilometara. Neka planeta, u orbiti manjoj od dve stotine miliona kilometara u odnosu na bilo koju od dveju zvezda, bila bi u prilično stabilnom položaju; u većoj orbiti od te, međutim, ne može se održati nijedna planeta. To znači da nema uslova za gasovitog džina, budući da bi se on morao nalaziti znatno dalje od zvezde, ali šta to mari? Na gasovitim džinovima ionako nema uslova za život."
<BR>&nbsp;&nbsp;&nbsp;&nbsp;&nbsp;"Neka od one četiri planete mogla bi biti naseljena."
<BR>&nbsp;&nbsp;&nbsp;&nbsp;&nbsp;"U stvari, samo druga dolazi u obzir. Između ostalog, samo je ona dovoljno velika da bi mogla imati atmosferu."
<BR>&nbsp;&nbsp;&nbsp;&nbsp;&nbsp;Sada su se velikom brzinom približavali drugoj planeti, i tokom dva dana slika se osetno uvećala; u početku, dostojanstveno i odmereno, a onda kako ni dalje nije bilo nikakvog znaka da neki brod kreće da ih presretne, sa sve većom i gotovo zastrašujućom brzinom.
<BR>&nbsp;&nbsp;&nbsp;&nbsp;&nbsp;Daleka zvezda sada se postepeno kretala duž orbite na visini od, otprilike, hiljadu kilometara iznad prekrivača od oblaka iznad planete, kad Treviz smrknuto saopšti: "Sada shvatam zbog čega je u memoriji kompjutera iza podatka da je planeta naseljena, stavljen upitnik. Ne postoji, naime, nikakav jasan znak bilo kakvog zračenja; nema nikakvih radio-talasa, kao ni raspoznatljivih svetala na noćnoj strani planete."
<BR>&nbsp;&nbsp;&nbsp;&nbsp;&nbsp;"Rekao bih da je prekrivač od oblaka prilično debeo", primeti Pelorat.
<BR>&nbsp;&nbsp;&nbsp;&nbsp;&nbsp;"To ne bi trebalo da zaustavi radio-talase."
<BR>&nbsp;&nbsp;&nbsp;&nbsp;&nbsp;Posmatrali su planetu kako se lagano obrće pod njima - bila je to prava simfonija kovitlajućih belih oblaka, kroz čije se mestimične pukotine ukazivala plavkasta površina, nagoveštavajući postojanje okeana.
<BR>&nbsp;&nbsp;&nbsp;&nbsp;&nbsp;"Pokrivač od oblaka poprilično je gust za jednu naseljenu planetu", primeti Treviz. "Tamo dole mora da je dosta sumorno... Ono, međutim, što me iznenađuje", dodade on, pošto su ponovo zašli za tamnu stranu planete, "jeste činjenica da nam se nije javila nikakva ulazna stanica."
<BR>&nbsp;&nbsp;&nbsp;&nbsp;&nbsp;"Misliš, kao što je bio slučaj kada smo se približili Komporelenu?" upita Pelorat.
<BR>&nbsp;&nbsp;&nbsp;&nbsp;&nbsp;"Kao što bi bio slučaj sa svakim naseljenim svetom. Zaustavili bi nas radi uobičajene provere dokumenata, tovara, dužine boravka, i tako dalje."
<BR>&nbsp;&nbsp;&nbsp;&nbsp;&nbsp;"Možda iz nekog razloga nismo uhvatili njihovu poruku", reče Blis.
<BR>&nbsp;&nbsp;&nbsp;&nbsp;&nbsp;"Na bilo kojoj talasnoj dužini da su se javili, naš bi kompjuter, bezuslovno, uhvatio njihovu poruku. S druge strane, u više navrata odaslali smo vlastite signale, ali nismo dobili nikakav odgovor. Zalaženje ispod prekrivača od oblaka, bez prethodnog kontakta sa osobljem ulazne stanice, predstavlja, u najmanju ruku, povredu dobrih običaja; ali nemamo drugog izbora."
<BR>&nbsp;&nbsp;&nbsp;&nbsp;&nbsp;Daleka zvezda uspori, podesivši istovremeno rad antigravitacionog mehanizma kako bi zadržala željenu visinu. Ubrzo se ponovo nađe iznad osvetljene površine planete, i još više uspori. U saradnji sa kompjuterom, Trevizu pođe za rukom da pronađe odgovarajuću pukotinu u oblacima, i brod zaroni kroz nju. Pod njima se prostirao okean, mreškajući se usled blagog povetarca. Leteli su tek nekoliko kilometara iznad njegove površine, blago prošarane penušavim krestama.
<BR>&nbsp;&nbsp;&nbsp;&nbsp;&nbsp;Ostavivši za sobom pukotinu kroz koju se probijalo sunce, oni ponovo zađoše pod prekrivač od oblaka. Vodena površina ispod njih namah dobi svetlosivkastu boju, a i temperatura vidljivo opade.
<BR>&nbsp;&nbsp;&nbsp;&nbsp;&nbsp;Zureći u ekran, Falom nešto reče na svom, suglasnicima bogatom jeziku, a onda se prebaci na galaktički. Glas joj je podrhtavao. "Šta je to tamo dole?"
<BR>&nbsp;&nbsp;&nbsp;&nbsp;&nbsp;"To je okean", odgovori joj Blis, smirujućim glasom. "Okean je mesto gde se nalaze velike količine vode."
<BR>&nbsp;&nbsp;&nbsp;&nbsp;&nbsp;"A zbog čega ta voda nije isparila?"
<BR>&nbsp;&nbsp;&nbsp;&nbsp;&nbsp;Blis pogleda Treviza, koji odgovori: "Suviše je vode, da bi mogla tek tako ispariti."
<BR>&nbsp;&nbsp;&nbsp;&nbsp;&nbsp;Falom odvrati, napola grcajući: "Ne dopada mi se ta voda. Hajdemo odavde." I ona piskavo kriknu, videvši kako Daleka zvezda zalazi u jedan olujni oblak, usled čega prizor poprimi mlečnu boju i osu se tankim brazdama kišnih kapi.
<BR>&nbsp;&nbsp;&nbsp;&nbsp;&nbsp;Osvetljenje u komandnoj prostoriji priguši se, i brod stade blago da podrhtava.
<BR>&nbsp;&nbsp;&nbsp;&nbsp;&nbsp;Treviz iznenađeno diše pogled i viknu: "Blis, Vaša Falom već je dovoljno velika da može da koristi svoje transduktore. Pokušava da iskoristi električnu energiju da poremeti brodske komande. Sprečite je!"
<BR>&nbsp;&nbsp;&nbsp;&nbsp;&nbsp;Blis prigrli Falom i čvrsto je privinu uz sebe. "Sve je u redu, Falom, sve je u redu. Ne treba ničega da se plašiš. To je samo još jedan svet, ništa više. Ima još mnogo takvih."
<BR>&nbsp;&nbsp;&nbsp;&nbsp;&nbsp;Falom se donekle opusti, ali je i dalje drhtala.
<BR>&nbsp;&nbsp;&nbsp;&nbsp;&nbsp;Blis se obrati Trevizu. "Dete još nikada nije videlo okean, kao ni koliko mi je poznato, maglu ili kišu. Ne možete li biti malo ljubazniji prema njemu?"
<BR>&nbsp;&nbsp;&nbsp;&nbsp;&nbsp;"Ne, ukoliko mi bude petljala po brodu. U tom slučaju, predstavlja opasnost za sve nas. Odvedite je u svoju sobu i smirite je."
<BR>&nbsp;&nbsp;&nbsp;&nbsp;&nbsp;Blis kruto klimnu.
<BR>&nbsp;&nbsp;&nbsp;&nbsp;&nbsp;"Poći ću s tobom, Blis", reče Pelorat.
<BR>&nbsp;&nbsp;&nbsp;&nbsp;&nbsp;"Ne, ne, Pele", odvrati ona. "Ostani ovde. Ja ću smiriti Falom, a ti smiri Treviza." I Blis se okrete i iziđe iz sobe.
<BR>&nbsp;&nbsp;&nbsp;&nbsp;&nbsp;"Nema potrebe da me smiruješ", progunđa Treviz obraćajući se Peloratu. "Žao mi je ako sam bio prek, ali ne možemo dopustiti jednom detetu da se igra komandama."
<BR>&nbsp;&nbsp;&nbsp;&nbsp;&nbsp;"Naravno da ne možemo dopustiti", odvrati Pelorat, "ali i Blis je bila zatečena. Ona je, dakako, u stanju da obuzda Falom, koja se, mora se reći, izvanredno dobro ponaša, imajući u vidu činjenicu da je odvojena od svoje kuće i svog, ovaj robota, i htela-ne htela, prinuđena da živi životom koji još ne shvata."
<BR>&nbsp;&nbsp;&nbsp;&nbsp;&nbsp;"Jasno mi je. Samo, ne zaboravi, nisam ja bio taj koji je hteo da ona pođe s nama. Bila je to Blisina ideja."
<BR>&nbsp;&nbsp;&nbsp;&nbsp;&nbsp;"Tako je, ali da ga nismo poveli, dete bi tamo ubili."
<BR>&nbsp;&nbsp;&nbsp;&nbsp;&nbsp;"Pa, dobro, izviniću se Blis kasnije. I tom detetu."
<BR>&nbsp;&nbsp;&nbsp;&nbsp;&nbsp;Ali Treviz je i dalje bio namršten, i Pelorat mu se obrati blagim glasom. "Golane, stari druže, ima li još nešto što te uznemirava?"
<BR>&nbsp;&nbsp;&nbsp;&nbsp;&nbsp;"Okean", odvrati Treviz. Davno su već ostavili oluju iza sebe, ali iznad glava im je i dalje visio gust prekrivač od oblaka.
<BR>&nbsp;&nbsp;&nbsp;&nbsp;&nbsp;"Ima ga suviše, to je sve."
<BR>&nbsp;&nbsp;&nbsp;&nbsp;&nbsp;Pelorat ga tupo pogleda, i Treviz reče gotovo prasnuvši: "Nige kopna. Još nismo videli kopno. Atmosfera je savršeno normalna, kiseonika i azota ima u odgovarajućoj srazmeri, što znači da je planeta morala biti dovedena u red; pored toga, morao bi postojati biljni svet, kako bi se stvarale dovoljne količine kiseonika. Pod prirodnim okolnostima, takve atmosfere ne javljaju se same od sebe - osim, možda, na Zemlji, gde je u takvom obliku nastala iz ko zna kakvih razloga. S druge strane, na svetovima na kojima se vrše atmosferske i druge promene uvek ima, u razumnoj meri kopnenih površina, čak do jedne trećine, i nikad manje od jedne petine. Prema tome, kako je bilo moguće vršiti promene na nekoj planeti, a da na njoj nema kopnenih delova?"
<BR>&nbsp;&nbsp;&nbsp;&nbsp;&nbsp;"Možda je", odgovori Pelorat, "budući da čini deo binarnog sistema, ova planeta po svemu netipična. Možda na njoj nisu ni vršene nikakve promene; možda je atmosfera na njoj nastala na način koji nikada ne prevladava na planetarnim sistemima jedne jedine zvezde. Možda se život ovde razvio potpuno samostalno, kao nekad na Zemlji, ali samo u moru."
<BR>&nbsp;&nbsp;&nbsp;&nbsp;&nbsp;"Čak i kada bi to bio slučaj", primeti Treviz, "to nam ne bi ništa donelo. Ne postoji nijedan oblik života u moru koji bi bio u stanju da razvije tehnologiju. Sve tehnologije zasnovane su na vatri, a u moru je tako nešto nemoguće. A planeta sa životnim oblicima koji nemaju tehnologiju - nije ono za čim mi tragamo."
<BR>&nbsp;&nbsp;&nbsp;&nbsp;&nbsp;"Shvatam to, ali ja samo razmatram date mogućnosti. Na kraju krajeva, koliko nam je poznato tehnologija se razvila samo u jednom slučaju - na Zemlji. Što se svih drugih svetova tiče - Iseljenici su je dovukli sa sobom. Ne možeš reći 'sve' tehnologije, budući da postoji samo jedan primer koji se može proučavati."
<BR>&nbsp;&nbsp;&nbsp;&nbsp;&nbsp;"Kretanje kroz morsku vodu pretpostavlja odgovarajući aerodinamični oblik. Živa bića u moru ne mogu biti nepravilnog oblika, a pogotovo ne mogu imati dodatna pomagala poput ruku."
<BR>&nbsp;&nbsp;&nbsp;&nbsp;&nbsp;"Ali lignje imaju pipke."
<BR>&nbsp;&nbsp;&nbsp;&nbsp;&nbsp;"Prihvatam da je moguće da nagađamo do u beskraj", odvrati Treviz. "Ali ukoliko imaš u vidu razumna bića nalik na lignje, koja su se potpuno samostalno razvila negde u Galaksiji, i ukoliko smatraš da su svoju tehnologiju utemeljila na nečem drugom, a ne na vatri - pa, onda po meni ideš suviše daleko u svojim pretpostavkama."
<BR>&nbsp;&nbsp;&nbsp;&nbsp;&nbsp;"Po tebi", blago primeti Pelorat.
<BR>&nbsp;&nbsp;&nbsp;&nbsp;&nbsp;Treviz se odjednom nasmeja. "Vrlo dobro, Janove. Vidim da nastojiš da se sa mnom nadmećeš u logici, kako bi mi uzvratio zbog toga što sam bio grub prema Blis; moram ti priznati da si sasvim dobar u tome. Pa, evo, obećavam ti da ćemo, ukoliko ne pronađemo kopno, najpomnije pretražiti okean, kako bismo ustanovili postoje li te tvoje civilizovane lignje."
<BR>&nbsp;&nbsp;&nbsp;&nbsp;&nbsp;Istog časa, brod ponovo zađe za tamnu stranu planete, i ekran se iznova zamrači.
<BR>&nbsp;&nbsp;&nbsp;&nbsp;&nbsp;Pelorat se trže. "Pitam se da li je ovo bezbedno?"
<BR>&nbsp;&nbsp;&nbsp;&nbsp;&nbsp;"Bezbedno - šta, Janove?"
<BR>&nbsp;&nbsp;&nbsp;&nbsp;&nbsp;"Pa, ova jurnjava kroz pomrčinu. Moguće je da skrenemo, i zabijemo se u okean; to bi bio naš trenutni kraj."
<BR>&nbsp;&nbsp;&nbsp;&nbsp;&nbsp;"Savršeno nemoguće, Janove. Zaista! Kompjuter nas sve vreme održava na liniji gravitacione sile. Drugim rečima, sve vreme budno motri na jačinu gravitacione sile i nastoji da je održi ravnomernom; to, opet, znači da nas sve vreme drži na istoj visini iznad morske površine."
<BR>&nbsp;&nbsp;&nbsp;&nbsp;&nbsp;"I koliko to iznosi?"
<BR>&nbsp;&nbsp;&nbsp;&nbsp;&nbsp;"Oko pet kilometara."
<BR>&nbsp;&nbsp;&nbsp;&nbsp;&nbsp;"To mi, Golane, baš ne zvuči utešno. Zar, na primer, ne bi bilo moguće da naiđemo na kopno i da se razmrskamo o kakvu planinu koju ni ne vidimo?"
<BR>&nbsp;&nbsp;&nbsp;&nbsp;&nbsp;"Mi je ne vidimo, ali bi je video brodski radar; u takvom slučaju kompjuter bi smesta stupio u dejstvo i proveo brod oko ili iznad planine."
<BR>&nbsp;&nbsp;&nbsp;&nbsp;&nbsp;"A šta ako naiđemo na ravno kopno? U mraku bismo ga sigurno promašili."
<BR>&nbsp;&nbsp;&nbsp;&nbsp;&nbsp;"Ne bismo, Janove. U odrazu na radaru morska površina ne prikazuje se na isti način kao kopnena. Vodena je površina, u osnovi, glatka; kopnena je površina, međutim, gruba i neravna. Iz tog razloga, odraz kopnene površine izgleda neuporedivo haotičniji nego odraz morske površine. Kompjuter je bespogovorno u stanju da uoči razliku, i smesta bi me obavestio ukoliko se kopno pojavi na vidiku. Čak i kada je dan, i kada bi se planeta kupala u sunčevoj svetlosti - kompjuter bi pre mene uočio pojavu kopna."
<BR>&nbsp;&nbsp;&nbsp;&nbsp;&nbsp;Posle toga utonuše u ćutanje, i posle nekoliko časova brod se ponovo nađe na svetlosti dana. Pod njima se, ponovo, prostirao prazan okean, jednolično se talasajući i povremeno im se gubeći iz vida, pri prolasku kroz neku od brojnih oluja. Tokom prolaska kroz jednu od takvih oluja, vihor skrenu Daleku zvezdu sa njene putanje. Kompjuter ne preduze ništa, kako se ne bi - prema Trevizovom objašnjenju - nepotrebno traćila energija, i kako bi se na najmanju meru sveli izgledi za fizičko oštećenje. Čim vihor prođe, kompjuter bez poteškoća vrati brod na prvobitnu putanju.
<BR>&nbsp;&nbsp;&nbsp;&nbsp;&nbsp;"Po svemu sudeći, prošli smo rubom orkana", reče Treviz.
<BR>&nbsp;&nbsp;&nbsp;&nbsp;&nbsp;"Čuj, stari druže", primeti Pelorat, "mi se sve vreme krećemo s istoka na zapad - ili sa zapada na istok, svejedno. U svakom slučaju, sve vreme nadlećemo ekvator."
<BR>&nbsp;&nbsp;&nbsp;&nbsp;&nbsp;"Bilo bi to šašavo, zar ne?" odvrati Treviz. "Ne, Janove, mi sledimo veliku kružnu putanju u smeru severozapad-jugoistok. To nas vodi i kroz obe umerene zone; međutim, svaki put kada započinjemo novi krug, budući da se planeta ispod nas okreće oko svoje ose, naša se putanja pomalo pomera prema zapadu. U stvari, mi metodično brazdamo planetu. U ovom času, budući da još nismo naišli ni na kakvo kopno, izgledi da ugledamo neki veći kontinent su manji nego jedan prema deset; takođe, prema kompjuteru izgledi da pronađemo neko veće ostrvo manji su od jedan prema četiri. Pored toga, sa svakim novim krugom izgledi nam se još više smanjuju."
<BR>&nbsp;&nbsp;&nbsp;&nbsp;&nbsp;"Znaš li šta bih ja pokušao?" upita Pelorat, pošto ih je ponovo obujmila tama strane planete. "Ja bih se povukao na neko prikladno mesto, daleko od planete, i radarom pažljivo pretražio onu njenu hemisferu koja bi bila licem izložena prema nama. Oblaci nam, je li tako, ne bi predstavljali nikakvu smetnju?"
<BR>&nbsp;&nbsp;&nbsp;&nbsp;&nbsp;"A potom", nadoveza se Treviz, "da se uputimo prema njenoj drugoj strani, i postupimo na isti način. Ili jednostavno da ostanemo da stojimo na mestu i sačekamo da načini pun krug oko svoje ose... Sada je, Janove, suviše kasno za to. Ko bi, uopšte, očekivao da ga, pri dolasku u blizinu neke naseljene planete, neće zaustaviti na nekoj ulaznoj stanici, i odrediti mu putanju za silazak - ili mu uskratiti dozvolu za spuštanje? Pa, čak i ako neko zađe pod oblake a da ga prethodno ne zaustave na ulaznoj stanici - ko bi mogao i pomisliti da neće biti u stanju da gotovo istog časa ugleda kopno? Naseljene planete su - kopno!"
<BR>&nbsp;&nbsp;&nbsp;&nbsp;&nbsp;"Ipak, sigurno nisu u celosti sačinjene od kopna", usprotivi se Pelorat.
<BR>&nbsp;&nbsp;&nbsp;&nbsp;&nbsp;"Ama, ne govorim o tome", odvrati Treviz, glasom odjednom prožetim izlivom oduševljenja. "Govorim ti da smo, konačno, nabasali na kopno! Mir!"
<BR>&nbsp;&nbsp;&nbsp;&nbsp;&nbsp;Gotovo istog časa, sa uzdržanošću koja, međutim, ni slučajno nije bila u stanju da prikrije njegovo uzbuđenje, Treviz položi oba dlana na komandnu ploču i posta deo kompjutera. Posle nekog vremena, on saopšti: "U pitanju je neko ostrvo dugo oko dve stotine pdeset i široko oko šezdeset pet kilometara - manje ili više. Sve u svemu, otprilike petnaest hiljada kvadratnih metara površine. Ne preterano, ali dovoljno veliko. U svakom slučaju, više od puke tačkice na geografskoj karti. Trenutak..."
<BR>&nbsp;&nbsp;&nbsp;&nbsp;&nbsp;Osvetljenje u komandnoj prostoriji ponovo se priguši, a potom sasvim nestade.
<BR>&nbsp;&nbsp;&nbsp;&nbsp;&nbsp;"Šta ćemo sada?" upita Pelorat šapatom, kao da je tama nešto krhko što se moglo oštetiti pri samo malo jačem zvuku.
<BR>&nbsp;&nbsp;&nbsp;&nbsp;&nbsp;"Sačekaćemo da nam se oči priviknu na mrak", odvrati Treviz. "Brod ovog časa lebdi nad ostrvom. Samo posmatraj. Vidiš li štogod?"
<BR>&nbsp;&nbsp;&nbsp;&nbsp;&nbsp;"Ne... Možda samo malene svetle tačke. Ali nisam siguran."
<BR>&nbsp;&nbsp;&nbsp;&nbsp;&nbsp;"I ja ih vidim. A sada, upraviću prema njima brodski teleskop."
<BR>&nbsp;&nbsp;&nbsp;&nbsp;&nbsp;Zaista, bila su to svetla. Neravnomerno raspoređena, ali sasvim jasno uočljiva.
<BR>&nbsp;&nbsp;&nbsp;&nbsp;&nbsp;"Ostrvo je naseljeno", zaključi Treviz. "Možda je ono jedini naseljeni deo ove planete."
<BR>&nbsp;&nbsp;&nbsp;&nbsp;&nbsp;"Šta ćemo sada?"
<BR>&nbsp;&nbsp;&nbsp;&nbsp;&nbsp;"Čekaćemo dok ne svane. Kako do svanuća preostaje još nekoliko časova, imaćemo priliku da malo otpočinemo."
<BR>&nbsp;&nbsp;&nbsp;&nbsp;&nbsp;"Da li bi bilo moguće da pokušaju da nas napadnu?"
<BR>&nbsp;&nbsp;&nbsp;&nbsp;&nbsp;"Čime? Nisam otkrio nikakvo zračenje, osim zračenja vidljivog dela spektra, plus infracrvenog dela. Ostrvo je naseljeno, i nema nikakve sumnje da su njegovi žitelji inteligentna bića. Imaju tehnologiju, ali očigledno, tehnologiju preelektronskog doba; stoga, ne verujem da nam ovde gore išta preti. Ukoliko, ipak, grešim, ima dovoljno vremena da me kompjuter upozori na opasnost."
<BR>&nbsp;&nbsp;&nbsp;&nbsp;&nbsp;"A kada svane?"
<BR>&nbsp;&nbsp;&nbsp;&nbsp;&nbsp;"Razume se, spuštamo se."
<BR>
<BR>&nbsp;&nbsp;&nbsp;&nbsp;&nbsp;75.
<BR>&nbsp;&nbsp;&nbsp;&nbsp;&nbsp;Spustili su se u trenutku kada su se prvi zraci jutarnjeg sunca probili kroz jednu poderotinu u oblacima, otkrivši deo ostrva - preovlađivala je svežezelena boja, a prema unutrašnjosti se isticala linija niskih, stepenastih brežuljaka, što su se protezali prema rumenom obzorju.
<BR>&nbsp;&nbsp;&nbsp;&nbsp;&nbsp;Pri spuštanju bliže tlu, mogli su da uoče usamljene čestare sa drvećem, i povremeno, voćnjake; međutim, najvećim delom mogle su se videti lepo održavane farme. Odmah ispod njih, na jugoistočnoj obali ostrva, nalazila se srebrnasta plaža, od širokih travnjaka odvojena isprekidanom linijom stenja. Povremeno bi im za oko zapala poneka usamljena kuća; međutim, ničega nije bilo što bi makar izdaleka podsećalo na veće ljudsko naselje.
<BR>&nbsp;&nbsp;&nbsp;&nbsp;&nbsp;Konačno, ugledaše i nejasnu mrežu puteva i povremeno kraj njih, raštrkana ljudska staništa; uskoro potom, u daljini, u svežem jutarnjem zraku, primetiše i neko vazdušno vozilo. Jedino su po načinju na koji je manevrisalo bili u stanju da ga odrede kao vazdušno vozilo, a ne kao neku veću pticu. Bio je to, nesumnjivo, prvi znak razumnog života u pokretu koji su uočili na planeti.
<BR>&nbsp;&nbsp;&nbsp;&nbsp;&nbsp;"Možda je u pitanju automatizovana letilica", reče Treviz, "pod uslovom da su to u stanju da ostvare bez razvijenije elektronike."
<BR>&nbsp;&nbsp;&nbsp;&nbsp;&nbsp;"Sasvim je moguće", složi se Blis. "Da se neki ljudski stvor nalazi za njenim komandama, čini mi se da nema nikakve sumnje da bi se uputio prema nama. Mora biti da predstavljamo čudesan prizor - letelica koja klizi nadole ne kočeći, bez traga ognja iz raketnih motora."
<BR>&nbsp;&nbsp;&nbsp;&nbsp;&nbsp;"Bio bi to neobičan prizor za svaku planetu", primeti Treviz zamišljeno. "Sumnjam da ima mnogo svetova čiji su žitelji bili u prilici da posmatraju silazak antigravitacione letelice... Plaža bi predstavljala veoma pogodno mesto za sletanje; ali ako dole ima vetrova, ne bih baš voleo da nam voda preplavi brod. Ipak, spustiću se na onu travnatu površinu, s druge strane onog stenja."
<BR>&nbsp;&nbsp;&nbsp;&nbsp;&nbsp;"Najzad", primeti Pelorat, "gravitacioni brod pri spuštanju neće naneti nikakvu štetu; možemo biti mirni i ako je reč o privatnom posedu."
<BR>&nbsp;&nbsp;&nbsp;&nbsp;&nbsp;Spustili su se meko, na četiri široka postolja koja su izbacili još tokom poslednje faze leta. Pod težinom broda, četiri postolja na koja nalegoše načiniše blaga udubljenja na tlu.
<BR>&nbsp;&nbsp;&nbsp;&nbsp;&nbsp;"Bojim se da ćemo ipak ostaviti tragove", primeti Pelorat.
<BR>&nbsp;&nbsp;&nbsp;&nbsp;&nbsp;"U najmanju ruku", oglasi se Blis, i u njenom glasu bilo je nečega što je zvučalo kao neodobravanje, "klima je očigledno neujednačena... Rekla bih, čak, da je napolju dosta toplo."
<BR>&nbsp;&nbsp;&nbsp;&nbsp;&nbsp;Neka, po svemu sudeći ženska prilika, stajala je napolju na travi, posmatrajući silazak broda, ali ne odajući ni strah ni iznenađenje. Na ženinom licu očitavala se samo duboka zainteresovanost.
<BR>&nbsp;&nbsp;&nbsp;&nbsp;&nbsp;Na sebi je imala veoma malo odeće, što je potvrđivalo Blisinu procenu u pogledu klime. Sandale su joj, po svemu sudeći, bile od platna, a oko bedara nosila je pregaču raskošno cvetnog dezena. Ništa joj nije pokrivalo noge; takođe, ništa nije imala iznad struka.
<BR>&nbsp;&nbsp;&nbsp;&nbsp;&nbsp;Kosa joj je bila crna, duga i veoma sjajna, i spuštala se gotovo do samog struka. Put joj je bila tamnosmeđa, a oči u obliku dva uska proreza.
<BR>&nbsp;&nbsp;&nbsp;&nbsp;&nbsp;Treviz pažljivo pretraži pogledom okolinu; međutim, na vidiku nije bilo nijednog drugog ljudskog stvora. On sleže ramenima i zaključi: "Pa, tek je rano jutro, i ovdašnji stanovnici mora da su još u kućama; možda još i spavaju. Pri svemu tome, nemam baš utisak da je ovaj kraj gusto naseljen."
<BR>&nbsp;&nbsp;&nbsp;&nbsp;&nbsp;Potom, obrativši se Blis i Pelorat, reče: "Izići ću napolje, i pokušati da porazgovaram s onom ženom, pod uslovom da uspemo da se sporazumemo. Vi ćete..."
<BR>&nbsp;&nbsp;&nbsp;&nbsp;&nbsp;"Mislim", prekide ga Blis odlučnim glasom, "da bismo i mi mogli da iziđemo. Ona žena ne izgleda preteći, a u svakom slučaju, želela bih da malo protegnem noge i nadišem se svežeg vazduha; možda, čak, i da pribavim nešto ovdašnje hrane. Želim, takođe, i da Falom ponovo oseti čvrsto tle pod nogama; najzad, verujem da bi i Pel želeo da onu ženu osmotri izbliza."
<BR>&nbsp;&nbsp;&nbsp;&nbsp;&nbsp;"Ko? Ja?" upita Pelorat, blago porumenevši. "Nipošto, Blis; ali s druge strane, ja sam zvanični lingvista naše male skupine."
<BR>&nbsp;&nbsp;&nbsp;&nbsp;&nbsp;Treviz sleže ramenima. "U redu, pođimo svi. Ipak, premda obnažena ne deluje preteće, nameravam da ponesem oružje sa sobom."
<BR>&nbsp;&nbsp;&nbsp;&nbsp;&nbsp;"Sumnjam", podbode ga Blis, "da ćete doći u priliku da ga isprobate na onoj mladoj ženi."
<BR>&nbsp;&nbsp;&nbsp;&nbsp;&nbsp;Treviz se isceri. "Zgodna je, a?"
<BR>&nbsp;&nbsp;&nbsp;&nbsp;&nbsp;Treviz prvi iziđe iz broda, zatim Blis, ispruživši jednu ruku da obgrli oko ramena Falom, koja pažljivo siđe niz stepenice. Konačno, za njima izidje i Pelorat.
<BR>&nbsp;&nbsp;&nbsp;&nbsp;&nbsp;Tamnokosa mlada žena i dalje ih je posmatrala sa zanimanjem. Nije učinila ni najmanji nagoveštaj da se povuče.
<BR>&nbsp;&nbsp;&nbsp;&nbsp;&nbsp;"Pa, da pokušamo", promrmlja Treviz.
<BR>&nbsp;&nbsp;&nbsp;&nbsp;&nbsp;Držeći ruke podalje od oružja, Treviz izgovori: "Moj pozdrav."
<BR>&nbsp;&nbsp;&nbsp;&nbsp;&nbsp;Mlada žena počeka trenutak-dva, kao da razmatra Trevizove reči, a onda odgovori: "Moj pozdrav tebi, i moj pozdrav tvojim pratiocima."
<BR>&nbsp;&nbsp;&nbsp;&nbsp;&nbsp;Pelorat zadovoljno uskliknu: "Divota! Govori klasičnim galaktičkim, i to sa ispravnim naglaskom."
<BR>&nbsp;&nbsp;&nbsp;&nbsp;&nbsp;"I ja je razumem", dobaci mu Treviz, protresavši jednom rukom da bi dao do znanja da mu razujmevanje, ipak, nije savršeno. "Nadam se da i ona mene razume."
<BR>&nbsp;&nbsp;&nbsp;&nbsp;&nbsp;On se ponovo obrati mladoj ženi, smešeći se, kao da bi da potvrdi da su mu namere prijateljske. "Dolazimo s druge strane svemira. Dolazimo sa jednog drugog sveta."
<BR>&nbsp;&nbsp;&nbsp;&nbsp;&nbsp;"Baš lepo", odgovori mlada žena svojim zvonkim sopranom. "Tvoj brod dolazi iz Carstva?"
<BR>&nbsp;&nbsp;&nbsp;&nbsp;&nbsp;"Moj brod potiče sa jedne daleke plante, a zove se Daleka zvezda."
<BR>&nbsp;&nbsp;&nbsp;&nbsp;&nbsp;Mlada žena baci pogled na slova koja behu ispisana na brodu. "To je, znači, ono što kazuju. Ako jeste tako, i ako prvo slovo jeste D, onda, znači, ispisano je naopako."
<BR>&nbsp;&nbsp;&nbsp;&nbsp;&nbsp;Taman je Treviz hteo da se usprotivi, kad Pelorat, i dalje blistajući od zadovoljstva, uzviknu: "U pravu je. Slovo D izokrenulo se pre, otprilike, dve hiljade godina. Kakva izvanredna prilika za proučavanje klasičnog galaktičkog, i to kao živog jezika!"
<BR>&nbsp;&nbsp;&nbsp;&nbsp;&nbsp;Treviz je pažljivo promatrao mladu ženu. Nije imala više od sto pedeset centimetara, i grudi su joj, premda lepo izvajane, bile male. Pa ipak, bile su to grudi zrele žene. Bradavice na dojkama bile su krupne i tamne, mada je to moglo biti i usled boje njene kože.
<BR>&nbsp;&nbsp;&nbsp;&nbsp;&nbsp;Treviz joj se obrati: "Zovem se Golan Treviz; moj prijatelj je Janov Pelorat; ženino ime je Blis, a ovo dete je Falom."
<BR>&nbsp;&nbsp;&nbsp;&nbsp;&nbsp;"Da li je, znači, na toj dalekoj planeti gde život provodite, običaj da muškarci dva imena imaju? Ja sam Hiroko, kćer Hiroko."
<BR>&nbsp;&nbsp;&nbsp;&nbsp;&nbsp;"A ime vašeg oca?" odjednom se umeša Pelorat.
<BR>&nbsp;&nbsp;&nbsp;&nbsp;&nbsp;Na to pitanje Hiroko odgovori ravnodušnim sleganjem ramenima. "Ime njegovo, reče mi mater, jeste Smul, ali ni od kakve to nije važnosti. Nikada ga ne upoznadoh."
<BR>&nbsp;&nbsp;&nbsp;&nbsp;&nbsp;"A gde su drugi?" upita Treviz. "Čini se da ste jedini vi ovde, da nas pozdravite."
<BR>&nbsp;&nbsp;&nbsp;&nbsp;&nbsp;"Mnogi muškarci su u lovu na ribe; mnoge žene u poljima. Ova dva poslednja dana praznovah, i stoga imadoh sreću da ugledam ovu čudesnu stvar. Ali naš narod je veoma radoznao, a vaš brod se mogao izdaleka ugledati, kako se spušta. I drugi iz našeg roda ubrzo će stići."
<BR>&nbsp;&nbsp;&nbsp;&nbsp;&nbsp;"Ima li mnogo ljudi na ovom ostrvu?"
<BR>&nbsp;&nbsp;&nbsp;&nbsp;&nbsp;"Ima mnogo više nego dvadeset, i još pet hiljada", odgovori Hiroko s vidljivim ponosom.
<BR>&nbsp;&nbsp;&nbsp;&nbsp;&nbsp;"A ima li i drugih ostrva?"
<BR>&nbsp;&nbsp;&nbsp;&nbsp;&nbsp;"Drugih ostrva, najpoštovaniji gospodine?" Očigledno je bilo da ju je pitanje zbunilo.
<BR>&nbsp;&nbsp;&nbsp;&nbsp;&nbsp;Treviz prihvati njeno pitanje kao konačan odgovor. Ovo je očigledno bilo jedino mesto na čitavoj planeti naseljeno ljudima.
<BR>&nbsp;&nbsp;&nbsp;&nbsp;&nbsp;"Kako glasi ime vašeg sveta?" upita on.
<BR>&nbsp;&nbsp;&nbsp;&nbsp;&nbsp;"Ime je Alfa, gospodine dobri. Učili su nas da mu je dolično ime Alfa Kentaura, ukoliko ti to neki smisao otkriva, ali mi ga zovemo samo Alfa, i, pogledaj, zar nije to svet plemenita lika?"
<BR>&nbsp;&nbsp;&nbsp;&nbsp;&nbsp;"Kakav svet?" upita Treviz, tupo se zagledavši u Pelorata.
<BR>&nbsp;&nbsp;&nbsp;&nbsp;&nbsp;"Želi da kaže - lep svet", objasni mu Pelorat.
<BR>&nbsp;&nbsp;&nbsp;&nbsp;&nbsp;"U pravu je", složi se Treviz, "bar što se tiče ovog mesta, i u ovom trenutku." On pogleda uvis, put prozračnog, plavog jutarnjeg neba, sa samo ponekim pramenom oblaka. "Danas je lep, sunčan dan, Hiroko, ali sumnjam da na Alfi imate mnogo takvih."
<BR>&nbsp;&nbsp;&nbsp;&nbsp;&nbsp;Hiroko se ukruti. "Onoliko koliko poželimo, gospodine. Oblaci mogu doći kad kišu poželimo, ali za većinu dana, naše je mišljenje, najlepše je kad imamo sjajno nebo iznad nas. Sumnje nema, sjajno nebo i blag vetar najbolje je poželeti za one dane kada su ribarski čunovi na sinjem moru."
<BR>&nbsp;&nbsp;&nbsp;&nbsp;&nbsp;"Znači, Hiroko, da vaš narod može da upravlja vremenom po želji?"
<BR>&nbsp;&nbsp;&nbsp;&nbsp;&nbsp;"Kad ne bismo mogli, Golane Trevize, gospodine, od kiše se nikad ne bismo osušili."
<BR>&nbsp;&nbsp;&nbsp;&nbsp;&nbsp;"Ali kako vam to polazi za rukom?"
<BR>&nbsp;&nbsp;&nbsp;&nbsp;&nbsp;"Ja nisam obučena za to, najpoštovaniji gospodine, i ne znam ti reći."
<BR>&nbsp;&nbsp;&nbsp;&nbsp;&nbsp;"A kako glasi ime ovog ostrva, na kojem vi i vaš narod živite?" upita Treviz, uhvativši sebe kako i sam počinje da se izražava koristeći kitnjaste sklopove klasičnog galaktičkog (pitajući se, usput, da li vremena slaže kako treba).
<BR>&nbsp;&nbsp;&nbsp;&nbsp;&nbsp;"Ime mu znači", odgovori Hiroko, "nebesko ostrvo sred beskraja morske vode. I kažemo još: Nova Zemlja."
<BR>&nbsp;&nbsp;&nbsp;&nbsp;&nbsp;Istog časa Treviz i Pelorat zgledaše se, podjednako iznenađeni i uzbuđeni.
<BR>
<BR>&nbsp;&nbsp;&nbsp;&nbsp;&nbsp;76.
<BR>&nbsp;&nbsp;&nbsp;&nbsp;&nbsp;Nije, međutim, bilo vremena da se razgovor sa Hiroko nastavi. I drugi žitelji ostrva već su počeli da pristižu. Na desetine njih. Mora da su to oni, pomisli Treviz, koji nisu bili ni na moru ni na poljima; oni koji su se zatekli u blizini. Mahom su pristizali pešice, mada su se mogla nazreti i dva vozila - prilično stara i dosta nezgrapna.
<BR>&nbsp;&nbsp;&nbsp;&nbsp;&nbsp;Očevidno, ovo je bila zajednica na dosta niskom tehnološkom stupnju; pa ipak, bili su stanju da preuređuju klimu prema vlastitoj volji.
<BR>&nbsp;&nbsp;&nbsp;&nbsp;&nbsp;Dobro je poznata činjenica da tehnologija nije, neminovno, nešto jedinstveno; da manjak u napretku u jednom smislu nije, neminovno, onemogućavao znatan napredak u drugim pravcima. Međutim, sasavim je sigurno da je ovaj primer neujednačenog razvoja predstavljao nešto neuobičajeno.
<BR>&nbsp;&nbsp;&nbsp;&nbsp;&nbsp;Od onih koji su se u međuvremenu okupili i posmatrali brod, najmanje polovinu su činili stariji muškarci i žene; bilo je tu i troje ili četvoro dece. Među ostalima, preovladavale su žene. Niko od njih nije ispoljavao ni najmanji znak nesigurnosti ili straha.
<BR>&nbsp;&nbsp;&nbsp;&nbsp;&nbsp;Treviz se tihim glasom obrati Blis. "Da li pomalo petljate po njima? Izgledaju mi nekako - spokojni."
<BR>&nbsp;&nbsp;&nbsp;&nbsp;&nbsp;"Ni ne pokušavam", odvrati Blis. "Nikada ne petljam po umovima, osim ako na to nisam prisiljena. Sada se samo brinem o Falom."
<BR>&nbsp;&nbsp;&nbsp;&nbsp;&nbsp;Za sve one koji su imali prilike da se susretnu sa radoznalcima, uobičajenim na svakom svetu širom Galaksije, pridošlice su predstavljale tek malenu skupinu; za Falom, kojoj je trebalo vremena da se navikne na troje odraslih na Dalekoj zvezdi, oni su predstavljali ogromnu gomilu. Dete je disalo ubrzano i nekako plitko, napola zatvorivši oči. Gotovo se činilo kao da se nalazi u stanju šoka.
<BR>&nbsp;&nbsp;&nbsp;&nbsp;&nbsp;Blis ju je blago i ritmično tapšala po ramenu, ispuštajući istovremeno smirujuće zvuke. Treviz je bio siguran da je sve to pratila i tananom obradom detinjeg moždanog tkiva.
<BR>&nbsp;&nbsp;&nbsp;&nbsp;&nbsp;Falom odjednom duboko udahnu vazduh, gotovo se zagrcnuvši, i strese se, kao da joj je telom prošla jeza. Zatim podiže glavu i zagleda se u prisutne pogledom koji je bio gotovo uravnotežan; časak potom, zagnjuri lice među Blisine grudi.
<BR>&nbsp;&nbsp;&nbsp;&nbsp;&nbsp;Blis je ostavi da miruje u tom položaju, dok je i dalje, obgrlivši dete oko ramena, nastavljala da je povremeno stiska, kao da nastoji da je, stalno iznova, uverava u svoju zaštitničku prisutnost.
<BR>&nbsp;&nbsp;&nbsp;&nbsp;&nbsp;Pelorat je, po svemu sudeći, i dalje bio obuzet osećanjem zadivljenosti, dok mu je pogled šetao od jednog Alfanca do drugog. "Golane" reče on najzad, "vidiš li koliko se međusobno razlikuju?"
<BR>&nbsp;&nbsp;&nbsp;&nbsp;&nbsp;Treviz je to već i sam zapazio. Put im je bila različitih, zagasitih nijansi, kao i kosa - osim jedne žene plamenoriđe kose, plavih očiju i tela prošaranog pegama. najmanje tri, po svemu sudeći odrasle osobe, bile su niska stasa kao i Hiroko, dok su jedna ili dve nadvisivale i samog Treviza. Izvestan broj prisutnih, oba pola, imao je oči kao i Hiroko, i Treviz se priseti da je slušao - nikada sam nije bio tamo - da su takve oči bile karakteristične za stanovnike prenakrcanih trgovačkih svetova u sektoru Fili.
<BR>&nbsp;&nbsp;&nbsp;&nbsp;&nbsp;Niko od Alfanaca nije imao ništa iznad pojasa, i činilo se da sve žene imaju male grudi. Koliko je bio u stanju da vidi, bar kada su žene bile u pitanju, to gotovo da je bila jedina telesna karakteristika po kojoj su međusobno bile slične.
<BR>&nbsp;&nbsp;&nbsp;&nbsp;&nbsp;"Gospođice Hiroko", iznenada se oglasi Blis, "moje dete nije se još naviklo na putovanja svemirom, i ovog časa je suočeno sa mnogo više novih stvari no što je u stanju da bez poteškoća prihvati. Da li biste mu dozvolili da sedne, i da li bi bilo moguće da mu ponudite malo jela i pića?"
<BR>&nbsp;&nbsp;&nbsp;&nbsp;&nbsp;Hiroko se u nedoumici zagleda u Blis, i Pelorat joj priskoči u pomoć, ponovivši sve što je Blis rekla, ali probranim, kitnjastim frazama karakterističnim za način izražavanja u srednjem razdoblju Carstva.
<BR>&nbsp;&nbsp;&nbsp;&nbsp;&nbsp;Hiroko u magnovenju prinese ruku ustima, i ljupko se spusti na kolena. "Beskrajno vas molim za oproštaj, najpoštovanija gospo", reče ona. "Sasvim sam smela s uma potrebe detinje, kao i tvoje. Velika neobičnost ovog događaja svu me je pomela. Da li bi ti - da li biste svi vi - voljni bili da, kao namernici i gosti, svratite u trepezariju na jutarnji obrok? I možemo li vam se pridružiti, da odigramo ulogu domaćina?"
<BR>&nbsp;&nbsp;&nbsp;&nbsp;&nbsp;"Veoma ste ljubazni", odvrati Blis. Govorila je sporo i reči izgovarala pažljivo, nadajući se da će im tako omogućiti da je dobro razumeju. "Ali možda bi ipak bilo bolje ukoliko nam samo vi budete domaćica, detinjeg spokojstva radi, budući da nije navikla da se nalazi u društvu mnoštva ljudi."
<BR>&nbsp;&nbsp;&nbsp;&nbsp;&nbsp;Hiroko ustade. "Biće kako si izvolela reći, gospo."
<BR>&nbsp;&nbsp;&nbsp;&nbsp;&nbsp;Ona ih, lako i ljupko hodajući, povede preko travnjaka. Ostali Alfanci priđoše im još bliže; činilo se da ih posebno zanima odeća došljaka. Treviz skide svoj letnji kaputić, i ponudi ga muškarcu koji je koračao pored njega i prstom upitno pokazivao na ovaj deo Trevizove odeće.
<BR>&nbsp;&nbsp;&nbsp;&nbsp;&nbsp;"Evo", reče Treviz, "pogledaj ga, ali mi ga vrati." A onda se obrati Horoko. "Postarajte se, molim vas, gospođice Hiroko, da ga dobijem natrag."
<BR>&nbsp;&nbsp;&nbsp;&nbsp;&nbsp;"Nemojte sumnjati ni za tren, najpoštovaniji gospodine, biće vam povraćen." Svoje reči ona proprati ozbiljim klimanjem glave.
<BR>&nbsp;&nbsp;&nbsp;&nbsp;&nbsp;Treviz joj se nasmeši i krenu dalje. Ionako se bez kaputića osećao ugodnije na blagom, svežem povetarcu.
<BR>&nbsp;&nbsp;&nbsp;&nbsp;&nbsp;Za sada, nije mu pošlo za rukom da otkrije ikakav znak da neko od ljudi oko njega nosi oružje; ne manje zanimljivo mu je bilo što niko, kako se činilo, nije ispoljavao ni uznemirenost ni strah zbog činjenice da ga je on nosio. Čak kao da ih oružje uopšte nije zanimalo. Moguće je, dakako, da je razlog tome bio što još nikad nisu ugledali ništa poput Trevizovog oružja; sudeći po onome što je Treviz do ovog časa uspeo da vidi, Alfa je sasvim lako mogla biti svet koji nije poznavao nasilje.
<BR>&nbsp;&nbsp;&nbsp;&nbsp;&nbsp;Jedna od žena, požurivši napred da bi pretekla Blis, okrenu se u jednom trenutku i zagledavši se pomno u njenu bluzu, upita: "Imaš li ti grudi, najpoštovanija gospo?"
<BR>&nbsp;&nbsp;&nbsp;&nbsp;&nbsp;I kao da ne beše u stanju da se obuzda i sačeka odgovor, ispruži ruku i lako dotače Blisina prsa.
<BR>&nbsp;&nbsp;&nbsp;&nbsp;&nbsp;Blis joj se nasmeši i odgovori: "Kao što beše u stanju da i sam ustanoviš - imam. Možda mi nisu tako divotno izvajane, kao tvoje; ali nisam to uzela kao razlog da ih krijem. Na mom svetu, znaš, običaj nije da žene otkrivaju grudi."
<BR>&nbsp;&nbsp;&nbsp;&nbsp;&nbsp;Tek malčice okrenuvši glavu, ona se šapatom obrati Peloratu, koji je koračao pokraj nje: "Kako ti se dopada moj klasični galaktički?"
<BR>&nbsp;&nbsp;&nbsp;&nbsp;&nbsp;"Odlično se snalaziš, draga", odvrati Pelorat.
<BR>&nbsp;&nbsp;&nbsp;&nbsp;&nbsp;Trpezariju je činila poveća prostorija, sa dugim stolovima za koje su, sa svake strane, bile pričvršćene dugačke klupe. Bilo je očevidno da Alfanci obeduju kao u nekoj vrsti komune.
<BR>&nbsp;&nbsp;&nbsp;&nbsp;&nbsp;Treviz oseti kako ga peče savest. Blisina molba da budu ostavljeni nasamo učinila je da čitavu trpezariju zauzmu samo njih petoro, prinudivši Alfance da ostanu napolju. Izvestan broj, ipak, zauze položaj na pristojnoj udaljenosti od prozora - koji su predstavljali tek rupe u zidu bez stakla - po svoj prilici da bi mogli posmatrati strance dok jedu.
<BR>&nbsp;&nbsp;&nbsp;&nbsp;&nbsp;I protiv svoje volje, Treviz pomisli šta bi bilo kada bi padala kiša. Razume se, kiša je padala samo kada je za njom bilo potrebe, blaga i laka, i čak je ni vetrić ne bi uznemirio dok ne napada dovoljno. Pri svemu tome, pomisli Treviz dalje, kiša je padala samo u označeno vreme, i Alfanci su uvek bili spremni da je dočekaju.
<BR>&nbsp;&nbsp;&nbsp;&nbsp;&nbsp;Prozor prema kome je bio okrenut gledao je daleko prema moru, i tamo daleko na obzorju, Trevizu se učini da vidi mehurove oblaka nalik na one koji su gotovo svuda prekrivali nebo, osim ovde, u ovom malom Raju.
<BR>&nbsp;&nbsp;&nbsp;&nbsp;&nbsp;Bilo je, očigledno, i nekih prednosti u kontrolisanoj klimi.
<BR>&nbsp;&nbsp;&nbsp;&nbsp;&nbsp;Konačno, poslužila ih je neka mlada devojka, koja je sve vreme hodala na prstima. Nije im bilo postavljeno pitanje šta žele; jednostavno, poslužili su ih. Pred svakim se našla mala čaša mleka, nešto veća ispunjena sokom od grožđa, i najzad, jedna još veća, puna sveže vode. Obed se sastojao od omleta od dva poveća jajeta, pored koga se nalazilo nekoliko kriški belog sira. Pred svakim se, takođe, nalazio još jedan veći tanjir sa prženom ribom i pečenim krompirićima posluženim na svežim, zelenim listovima salate.
<BR>&nbsp;&nbsp;&nbsp;&nbsp;&nbsp;Blis je preneraženo posmatrala svu tu količinu hrane pred sobom, očevidno u nedoumici odakle da počne. Falom, međutim, nisu morile takve brige. Ona najpre žedno ispi sok od grožđa koji joj je očito prijao, a zatim se baci na ribu i kompiriće. Bila je spremna da se, u tu svrhu, posluži prstima, ali je Blis zadrža i dodade joj jednu kašiku koja je na suprotnom kraju bila zašiljena, tako da se mogla koristiti kao viljuška.
<BR>&nbsp;&nbsp;&nbsp;&nbsp;&nbsp;Pelorat smeškom dade izraza svom zadovoljstvu, i istog časa lati se omleta. Treviz, rekavši najpre: "A sada da se podsetimo ukusa pravih jaja", pohita da sledi prijateljev primer.
<BR>&nbsp;&nbsp;&nbsp;&nbsp;&nbsp;Hiroko, zaboravivši na svoj doručak, očarano posmatrajući s kolikim su se apetitom njeni gosti bacili na jelo (čak je i Blis počela da jede s očiglednim uživanjem), konačno ih upita: "Je li ukusno?"
<BR>&nbsp;&nbsp;&nbsp;&nbsp;&nbsp;"Odlično je", odvrati Treviz pomalo prigušenim glasom. "Ovo ostrvo, po svemu sudeći, ima hrane u izobilju... Ili ste nas obilnije poslužili, iz puke učtivosti?"
<BR>&nbsp;&nbsp;&nbsp;&nbsp;&nbsp;Hiroko ga je slušala netremice ga posmatrajući; činilo se da je uspela da se razabere u Trevizovim rečima, jer odmah odgovori: "Ne, ne, najpoštovaniji gospodine. Naša zemlja je preobilna, a naše more još i više od zemlje. Naše patke daju nam jaja, a naše koze i mleko i sir. A izobilni su i plodovi naše zemlje. Preko svega toga, naše more ima bezbroj ribljih vrsta, u neizmernim količinama. Čitavo Carstvo moglo bi da guta hranu za našim stolom, i da ne potroši ribe iz našeg mora."
<BR>&nbsp;&nbsp;&nbsp;&nbsp;&nbsp;Treviz se nasmeši u sebi. Očigledno, mlada Alfanka nije imala ni najmanju predstavu o stvarnoj ogromnosti Galaksije.
<BR>&nbsp;&nbsp;&nbsp;&nbsp;&nbsp;"Hiroko", obrati joj se on, "rekoste maločas da ovo svoje ostrvo nazivate Novom Zemljom. Znate li, možda, gde bi se mogla nalaziti Stara Zemlja?"
<BR>&nbsp;&nbsp;&nbsp;&nbsp;&nbsp;Ona ga zbunjeno pogleda. "Stara Zemlja, kažeš? Beskrajno molim za oproštaj, najpoštovaniji gospodine. Ne razabiram značenje tvojih reči."
<BR>&nbsp;&nbsp;&nbsp;&nbsp;&nbsp;"Pre nego što je nastala Nova Zemlja", objasni joj Treviz, "vaš narod mora da je živeo negde drugde. To 'drugde', to 'negde drugde' odakle ste došli, znaš li gde se nalazi?"
<BR>&nbsp;&nbsp;&nbsp;&nbsp;&nbsp;"O tome mi duša ne zna ništa, najpoštovaniji gospodine", odgovori ona, još više zbunjena. "Ova zemlja beše moja čitavog mog veka, i moje matere i matere moje matere pre toga; i ne sumnjam nimalo, matere matere moje matere, i njene matere. O nekoj drugoj zemlji, duša mi ne zna ništa."
<BR>&nbsp;&nbsp;&nbsp;&nbsp;&nbsp;"Ali", nastavi Treviz, nastojeći da u svoje reči unese što više topline, "vi ovu zemlju nazivate Novom Zemljom. Zbog čega je tako zovete?"
<BR>&nbsp;&nbsp;&nbsp;&nbsp;&nbsp;"Zato što, najpoštovaniji gospodine", odvrati ona sa isto toliko topline, "to beše ime koje joj je dato, i kojim će je svi nazivati sve dok um ženin ne naloži suprotno."
<BR>&nbsp;&nbsp;&nbsp;&nbsp;&nbsp;"Ali ovo je Nova Zemlja, i sledstveno tome, dolazi posle. Mora, dakle, postojati i Stara Zemlja, koja joj je prethodila, i po kojoj je i Nova Zemlja dobila ime. Svakog jutra, evo, sviće novi dan, što znači da je pre toga morao postojati stari dan. Zar ne uviđate da mora biti tako?"
<BR>&nbsp;&nbsp;&nbsp;&nbsp;&nbsp;"Ne, najpoštovaniji gospodine. Ja samo znam kako se ova zemlja zove. Duša mi ne zna ni za šta drugo, i ne mogu da pratim tvoje reči koje mi veoma zvuče kao ono što ovde nazivamo 'cepanjem dlake načetvoro'. Bez ikakve uvrede, najpoštovaniji gospodine."
<BR>&nbsp;&nbsp;&nbsp;&nbsp;&nbsp;I Treviz odmahnu glavom priznavši da je pobeđen.
<BR>
<BR>&nbsp;&nbsp;&nbsp;&nbsp;&nbsp;77.
<BR>&nbsp;&nbsp;&nbsp;&nbsp;&nbsp;Treviz se naže prema Peloratu i šapatom mu se obrati: "Kuda god da pođemo, šta god da učinimo - ostajemo bez ikakvih obaveštenja."
<BR>&nbsp;&nbsp;&nbsp;&nbsp;&nbsp;"Budući da znamo gde se Zemlja nalazi, zar je to važno?" odvrati Pelorat jedva pokrećući usne.
<BR>&nbsp;&nbsp;&nbsp;&nbsp;&nbsp;"Želeo bih da saznam nešto o njoj."
<BR>&nbsp;&nbsp;&nbsp;&nbsp;&nbsp;"Vidiš i sam da je vrlo mlada - teško da bi se mogla smatrati skladištem podataka."
<BR>&nbsp;&nbsp;&nbsp;&nbsp;&nbsp;Treviz se za trenutak zamisli, a onda klimnu u znak potvrde. "U pravu si, Janove."
<BR>&nbsp;&nbsp;&nbsp;&nbsp;&nbsp;Okrenuvši se, potom, prema Hiroko, on je upita: "Gospođice Hiroko, još nas niste pitali zbog čega smo došli ovamo, na vaš svet?"
<BR>&nbsp;&nbsp;&nbsp;&nbsp;&nbsp;Hiroko obori oči i odgovori: "To, najpoštovaniji gospodine, sve dok vas obed ne okrepi, ne bi bilo učtivo sa moje strane."
<BR>&nbsp;&nbsp;&nbsp;&nbsp;&nbsp;"Ali kako smo završili s obedom, ili smo, bar, pri kraju, i kako smo istovremeno malo predahnuli, reći ću vam zbog čega smo ovde. Moj prijatelj, dr Pelorat, naučnik je na našem svetu, veoma uman čovek. On je mitolog. Da li vam je poznato šta to znači?"
<BR>&nbsp;&nbsp;&nbsp;&nbsp;&nbsp;"Ne, najpoštovaniji gospodine, nije mi poznato."
<BR>&nbsp;&nbsp;&nbsp;&nbsp;&nbsp;"On proučava drevne priče, u obliku u kome još žive na različitim svetovima. Te drevne priče zovu se mitovi i predanja, i dr Pelorat se za njih veoma zanima. Da li ovde, na Novoj Zemlji, postoje ljudi koji poznaju drevne priče ovog sveta?"
<BR>&nbsp;&nbsp;&nbsp;&nbsp;&nbsp;Hirokino čelo prošaraše bore, dok se upinjala da razmisli o Trevizovom pitanju. "To nisu stvari kojima sam ja vična", odgovori ona napokon. "Međutim, imamo ovde jednu starinu koji je zaljubljen u razgovore o predavnim vremenima. Kako je on do tih stvari došao ja vam ne bih umela reći; ali moje mi misli kazuju da je on svoja znanja uzeo iz vazduha, ili ih je čuo od drugih koji nisu mirovali na jednom mestu. Možda naša starina ima nešto što bi tvoj pratilac voleo da čuje; ali ja ipak ne želim da vas pogrešno upućujem. Moja mi pamet kazuje", i ona se obazre levo i desno, kao da ne želi da je neko čuje, "da je taj čovek samo staro torokalo, mada su mnogi ovde voljni da slušaju njegov zbor."
<BR>&nbsp;&nbsp;&nbsp;&nbsp;&nbsp;Treviz klimnu glavom. "Takvo torokalo je upravo ono što nam treba. Da li bi bilo moguće da mog prijatelja odvedete do tog starca, i..."
<BR>&nbsp;&nbsp;&nbsp;&nbsp;&nbsp;"Ime kojim sebe zove je Monoli."
<BR>&nbsp;&nbsp;&nbsp;&nbsp;&nbsp;"Dakle, do Manolija. Mislite li da bi bio spreman da porazgovara sa mojim prijateljem?"
<BR>&nbsp;&nbsp;&nbsp;&nbsp;&nbsp;"On? Spreman da porazgovara?" odvrati Hiroko prezrivo. "Moraš, radije, pitati da li je spreman da ikad prestane sa svojim zborom. On je samo čovek, i prema tome, ukoliko bi mu dozvola bila data, govorio bi danima i noćima, bez prestanka. Bez ikakve uvrede, najpoštovaniji gospodine."
<BR>&nbsp;&nbsp;&nbsp;&nbsp;&nbsp;"Bez ikakve uvrede, Hiroko. Da li vam ne bi smetalo da sada odvedete mog prijatelja do Monolija?"
<BR>&nbsp;&nbsp;&nbsp;&nbsp;&nbsp;"To može svako učiniti, bilo kada. Starina je uvek kod kuće, i prosto čezne za svaki svežim uvetom."
<BR>&nbsp;&nbsp;&nbsp;&nbsp;&nbsp;"A možda bi", upita Treviz, "neka starija žena bila voljna da dođe i posedi sa gospođom Blis. Ona mora da se stara o ovom detetu i nije u mogućnosti da se mnogo kreće unaokolo. Činilo bi joj zadovoljstvo da ima društvo, jer žene su, kao što i sami znate, uvek spremne za..."
<BR>&nbsp;&nbsp;&nbsp;&nbsp;&nbsp;"Torokanje", prekide ga Hiroko, sa veselim prizvukom u glasu. "Da, muškarci to uvek govore, mada su oni, kao što sam primetila, mnogo veći brbljivci. Pričekajte samo da se vrate iz ribarenja, i videćete kako se jedan s drugim nadmeću u pričama o svojim ulovima. Niko im, dabome, ništa neće reći, niti dati imalo vere onome što zbore, ali ipak, to ih neće nimalo omesti. Ali evo, i ja toročem... Pozvaću jednu prijateljicu moje majke, koju sada mogu da vidim kroz prozor, i zamoliću je da ostane sa gospođom Blis i detetom, ali pre toga ona će odvesti tvog prijatelja, najpoštovanijeg doktora, do staroste Monolije. Ukoliko tvoj prijatelj bude toliko žudno slušao koliko će Monoli žudno govoriti, verujem da ih ništa, dok su živi, neće rastaviti... A sada, dozvoljavate li mi da se za trenutak udaljim?"
<BR>&nbsp;&nbsp;&nbsp;&nbsp;&nbsp;Pošto ih Hiroko napusti, Treviz se okrete prema Peloratu i reče: "Čuj, izvuci od matorog što god više budeš mogao, a i vi, Blis, nastojte da što više saznate od one žene. Sve što se tiče Zemlje dobrodošlo nam je."
<BR>&nbsp;&nbsp;&nbsp;&nbsp;&nbsp;"A vi?" upita Blis. "Šta vi nameravate?"
<BR>&nbsp;&nbsp;&nbsp;&nbsp;&nbsp;"Ja ću ostati sa Hiroko, i nastojati da pronađem još neki izvor obaveštenja."
<BR>&nbsp;&nbsp;&nbsp;&nbsp;&nbsp;Blis se nasmeja. "Pa naravno. Pel će biti sa tim starcem, a ja sa onom starom ženom. Vi ćete, međutim, primorati sebe da ostanete sa ovom privlačnom, poluobnaženom devojkom. Čini se da je to sasvim razumna podela zaduženja."
<BR>&nbsp;&nbsp;&nbsp;&nbsp;&nbsp;"Kako stvari stoje, to jeste razumna podela zaduženja."
<BR>&nbsp;&nbsp;&nbsp;&nbsp;&nbsp;"Pretpostavljam, ipak, da tu razumnu podelu zaduženja ne smatrate pomalo iznuđenom?"
<BR>&nbsp;&nbsp;&nbsp;&nbsp;&nbsp;"Ne, ne smatram. A i zbog čega bih?"
<BR>&nbsp;&nbsp;&nbsp;&nbsp;&nbsp;"Tako je. Zbog čega biste?"
<BR>&nbsp;&nbsp;&nbsp;&nbsp;&nbsp;Hiroko se vrati, i ponovo sede kraj njih. "Sve je sređeno. Najpoštovanijeg dr Pelorata odvešće do Monolija; i najpoštovanija gospođa Blis, zajedno sa detetom, dobiće društvo. Da li bi mi, onda, najpoštovaniji gospodine Trevize, podario svoju ljubaznost i omogućio da nastavim razgovor s tobom, ukoliko želiš i o toj Staroj Zemlji o kojoj sve vreme..."
<BR>&nbsp;&nbsp;&nbsp;&nbsp;&nbsp;"Toročem?" prekide je Treviz.
<BR>&nbsp;&nbsp;&nbsp;&nbsp;&nbsp;"Ne", odvrati Hiroko, nasmejavši se. "Ali lepo si se pošalio sa mnom. U toj stvari, sve do ovog časa, nisam ispoljila ništa drugo osim neučtivosti. Pečem se da to popravim."
<BR>&nbsp;&nbsp;&nbsp;&nbsp;&nbsp;Treviz se okrenu prema Peloratu. "Pečem se?"
<BR>&nbsp;&nbsp;&nbsp;&nbsp;&nbsp;"Gorim", objasni Pelorat uviđavno.
<BR>&nbsp;&nbsp;&nbsp;&nbsp;&nbsp;"Gospođice Hiroko", reče Treviz, "nisam uočio nikakvu neučtivost s vaše strane. Ali ukoliko će to doprineti da vam se raspoloženje popravi, veoma ću rado razgovarati sa vama."
<BR>&nbsp;&nbsp;&nbsp;&nbsp;&nbsp;"Ljubazne reči. Zahvaljujem ti", odvrati Hiroko i ustade.
<BR>&nbsp;&nbsp;&nbsp;&nbsp;&nbsp;I Treviz se podiže. "Blis", napomenu on, "učinite sve da Janov bude bezbedan."
<BR>&nbsp;&nbsp;&nbsp;&nbsp;&nbsp;"Prepustite to meni. Što se, pak, vas tiče, vi imate svoje..." Ona klimnu glavom prema Trevizovom oružju.
<BR>&nbsp;&nbsp;&nbsp;&nbsp;&nbsp;"Sumnjam da će mi ovde biti potrebno", odvrati Treviz sa nelagodnošću.
<BR>&nbsp;&nbsp;&nbsp;&nbsp;&nbsp;On pođe za Hiroko, i oboje iziđoše iz trepezarije. Sunce je dobrano odskočilo, i napolju je bilo još toplije. U vazduhu se, kao i uvek, mogao razabrati karakterističan miris tuđe planete. Treviz se priseti da je na Komporelenu bio jedva raspoznatljiv, da je na Aurori pomalo odisao na ustajalost, a da je na Solariji bio upravo očaravajući (na Melpomeniji bili su u svemirskoj odeći, i sve što su mogli osetiti bio je miris njihovih vlastitih tela). U svakom slučaju, posle nekoliko časova miris se više nije osećao, budući da su nosni nervi postali već njime sasvim zasićeni.
<BR>&nbsp;&nbsp;&nbsp;&nbsp;&nbsp;Ovde, na Alfi, miris je imao prijatnu aromu sveže trave što buja pod dobročiniteljskom toplotom sunca, i Treviz se oseti pomalo nelagodno, svestan da će uskoro, i ovde, miris postati neraspoznatljiv.
<BR>&nbsp;&nbsp;&nbsp;&nbsp;&nbsp;Približavali su se nekom omanjem zdanju načinjenom, po svemu sudeći, od bledoružičaste žbuke.
<BR>&nbsp;&nbsp;&nbsp;&nbsp;&nbsp;"Ovo je", reče Hiroko, "moj dom. Nekada je pripadao mlađoj sestri moje matere."
<BR>&nbsp;&nbsp;&nbsp;&nbsp;&nbsp;Ona uđe u kuću, davši Trevizu znak da pođe za njom. Vrata su bila otvorena, ili bolje rečeno - kao što Treviz primeti prolazeći kroz njih - nikakvih vrata nije ni bilo.
<BR>&nbsp;&nbsp;&nbsp;&nbsp;&nbsp;"Šta radite kada počne kiša?" upita Treviz.
<BR>&nbsp;&nbsp;&nbsp;&nbsp;&nbsp;"Pripremimo se. Dva dana, od ovog časa, kiša će pasti, i padaće tri sata u cik zore, kada je najsvežije i kada je najpogodnije da se zemlja obdari vodom. Ništa drugo tada neće biti potrebno, osim da samo ovaj zastor, istovremeno i neproziran i nepromočiv, navučem preko vrata."
<BR>&nbsp;&nbsp;&nbsp;&nbsp;&nbsp;I ona navuče zastor. Činilo se da je načinjen od neke vrste nepoderivog platna.
<BR>&nbsp;&nbsp;&nbsp;&nbsp;&nbsp;"Neka ostane ovako", dodade ona. "Svima će biti znano da sam u kući, ali da nisam na raspolaganju; bilo zbog toga što spavam, bilo zbog toga što me važni poslovi čine zauzetom."
<BR>&nbsp;&nbsp;&nbsp;&nbsp;&nbsp;"Ipak, taj zastor nije baš neka velika prepreka."
<BR>&nbsp;&nbsp;&nbsp;&nbsp;&nbsp;"Kako da nije? Zar ne vidiš da je ulaz pokriven?"
<BR>&nbsp;&nbsp;&nbsp;&nbsp;&nbsp;"Ali bilo ko bi mogao zastor pomaći u stranu."
<BR>&nbsp;&nbsp;&nbsp;&nbsp;&nbsp;"Ne obazirući se na želje stanara?" upita Hiroko preneraženo. "Zar se takve stvari čine na tvom svetu? To samo varvarima priliči."
<BR>&nbsp;&nbsp;&nbsp;&nbsp;&nbsp;Treviz se isceri. "Samo sam pitao."
<BR>&nbsp;&nbsp;&nbsp;&nbsp;&nbsp;Ona ga povede u drugu od dve sobe, i ponudi ga da sedne u jednu udobnu naslonjaču, što on i učini. Bilo je nečeg pomalo neprijatnog u tom sobičku: možda stoga što je bio malen i gotovo prazan. Čitava kuća, uostalom, kao da je bila sagrađena samo s jednim ciljem: da se čovek za trenutak povuče u samoću i predahne. Prozori su takođe bili maleni, i postavljeni više prema tavanici, ali su duž zidova, brižljivo raspoređene, stajale uglačane trake nalik na ogledala, rasipajući svetlost po celoj prostoriji. Na podu je bilo više proreza, kroz koje je strujao prijatan, svež vazduh. Budući da nije primetio nikakav nagoveštaj veštačkog osvetljenja, Treviz se upita nisu li Alfanci bili prinuđeni da odlaze na počinak sa zalaskom, i da ustaju sa izlaskom sunca.
<BR>&nbsp;&nbsp;&nbsp;&nbsp;&nbsp;Upravo se spremao da se o tome raspita kod Hiroko, kada ga mlada žena preduhitri pitanjem: "Da li je gospođa Blis tvoja saputnica?"
<BR>&nbsp;&nbsp;&nbsp;&nbsp;&nbsp;Treviz, oprezno, odgovori pitanjem: "Da li time mislite - da smo par u seksualnom smislu?"
<BR>&nbsp;&nbsp;&nbsp;&nbsp;&nbsp;Hiroko porumene. "Molim te, neka te vode obziri i neka nam razgovor bude pristojan... Da, mislila sam na uživanje nasamo."
<BR>&nbsp;&nbsp;&nbsp;&nbsp;&nbsp;"Ne, ona je saputnica mog učenog prijatelja."
<BR>&nbsp;&nbsp;&nbsp;&nbsp;&nbsp;"Ali ti si mlađi, i plemenitija lika."
<BR>&nbsp;&nbsp;&nbsp;&nbsp;&nbsp;"Pa, hvala vam na lepom mišljenju - ali moram reći da ga Blis ne deli. Mnogo više nego ja, njoj se dopada dr Pelorat."
<BR>&nbsp;&nbsp;&nbsp;&nbsp;&nbsp;"Iznenađuje me to, veoma. I nije spreman da je deli?"
<BR>&nbsp;&nbsp;&nbsp;&nbsp;&nbsp;"Nisam ga to nikada pitao, ali sam siguran da nije. Međutim, ni ja to od njega ne bih tražio."
<BR>&nbsp;&nbsp;&nbsp;&nbsp;&nbsp;Hiroko s razumevanjem klimnu. "Shvatam. U pitanju je njena zadnjica."
<BR>&nbsp;&nbsp;&nbsp;&nbsp;&nbsp;"Njena zadnjica?"
<BR>&nbsp;&nbsp;&nbsp;&nbsp;&nbsp;"Znaš. Ovo." I ona se pljesnu po svojim bokovima.
<BR>&nbsp;&nbsp;&nbsp;&nbsp;&nbsp;"Ah, to! Shvatam, sada. Tako je, Blis zaista ima raskošna bedra." On načini vijugav pokret obema rukama, nagoveštavajući skladne ženske oblike, i namignu. Hiroko se nasmeja.
<BR>&nbsp;&nbsp;&nbsp;&nbsp;&nbsp;"Naravno, pri svemu tome, najveći broj muškaraca uživa, upravo, u takvim raskošnim bedrima", dodade on.
<BR>&nbsp;&nbsp;&nbsp;&nbsp;&nbsp;"Teško mi je da u to poverujem. Takva potreba - potreba za mnogo više onoga što je isto tako prijatno u umerenim količinama - nalik mi je na neku vrstu proždrljivosti. Da li bih ti se još više dopadala kada bi mi dojke bile velike i kada bi se praćakale, i bradavice bile okrenute nadole? Videla sam, vaistinu, i takve, ali ne i muškarce koji bi im hrlili u susret. Jadne žene, tako unakažene, zaista moraju da skrivaju svoju čudovišnost - kao što to i gospođa Blis čini."
<BR>&nbsp;&nbsp;&nbsp;&nbsp;&nbsp;"Prevelike grudi ni mene naročito ne privlače, ali siguran sam da Blis svoje grudi ne pokriva zbog njihovog nesavršenstva."
<BR>&nbsp;&nbsp;&nbsp;&nbsp;&nbsp;"Ti, znači, nemaš ništa protiv mojih telesnih oblika?"
<BR>&nbsp;&nbsp;&nbsp;&nbsp;&nbsp;"Bio bih zaista lud kada bih imao. Veoma si lepa." Treviz, konačno, prihvati da se mladoj ženi obrati na ti.
<BR>&nbsp;&nbsp;&nbsp;&nbsp;&nbsp;"A kakav užitak možeš sebi priuštiti, na tom tvom brodu, dok ploviš; od jednog sveta do drugog - jer koliko shvatam, gospođa Blis ti ga uskraćuje?"
<BR>&nbsp;&nbsp;&nbsp;&nbsp;&nbsp;"Nikakav, Hiroko. I tu se ništa ne može. Povremeno, zaista, mislim na užitke, i to u meni izaziva nelagodu; međutim, mi koji putujemo svemirom dobro znamo da postoje trenuci koje moramo preživeti i bez užitaka. Ali zato ih nadoknađujemo u drugim prilikama."
<BR>&nbsp;&nbsp;&nbsp;&nbsp;&nbsp;"Kada si već spomenuo nelagodu - šta činiš da je od sebe otkloniš?"
<BR>&nbsp;&nbsp;&nbsp;&nbsp;&nbsp;"U stvari, upravo se ovog časa osećam veoma nelagodno; bolje rečeno, otkako si započela razgovor o tome. Pri svemu tome, rekao bih da baš ne bi bilo odveć učtivo ukoliko bih pokušao da ti objasnim na koji bi način moja nelagoda mogla biti otklonjena."
<BR>&nbsp;&nbsp;&nbsp;&nbsp;&nbsp;"A da li bi, po tvojim mislima, bilo neučtivo ukoliko bih ja to učinila?"
<BR>&nbsp;&nbsp;&nbsp;&nbsp;&nbsp;"To u celosti zavisi od prirode onoga što bi predložila."
<BR>&nbsp;&nbsp;&nbsp;&nbsp;&nbsp;"Ja predlažem da ti i ja delimo užitak."
<BR>&nbsp;&nbsp;&nbsp;&nbsp;&nbsp;"Da li si me, Hiroko, ovamo dovela samo zato da bismo mogli deliti užitak?"
<BR>&nbsp;&nbsp;&nbsp;&nbsp;&nbsp;Hiroko odvrati, zadovoljno se osmehujući. "Jesam. To je bila moja dužnost domaćice, ali isto tako, i moja vruća želja."
<BR>&nbsp;&nbsp;&nbsp;&nbsp;&nbsp;"Pa, u tom slučaju, priznajem da je to i moja želja. Veoma bih želeo da delim sa tobom. Hiroko. Prosto... pečem se pri pomisli na užitak!"
</P></TD></TR></TABLE>
<P class="next">
<A HREF=p18.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
