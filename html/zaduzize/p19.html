<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>RADIOAKTIVNOST?
<P>&nbsp;&nbsp;&nbsp;&nbsp;&nbsp;85.
<BR>&nbsp;&nbsp;&nbsp;&nbsp;&nbsp;Daleka zvezda uzlete u tišini, lagano se probijajući kroz atmosferu, ostavljajući za sobom ostrvo utonulo u tminu. Nekoliko slabašnih tačkica svetlosti sve je više bledelo, dok sasvim ne iščezoše. Kako se atmosfera, sa visinom, stade proređivati, tako i brod poče da razvija sve veću brzinu i tačkice svetlosti na nebeskom svodu iznad njih postajale su sve brojnije, i istovremeno, sve sjajnije.
<BR>&nbsp;&nbsp;&nbsp;&nbsp;&nbsp;Konačno, Alfa im se ukaza tek kao svetli polusrp, i to polusrp najvećim delom umotan u oblake.
<BR>&nbsp;&nbsp;&nbsp;&nbsp;&nbsp;"Pretpostavljam da su podosta zaostali u svemirskoj tehnologiji", oglasi se Pelorat, "i da neće moći da krenu za nama."
<BR>&nbsp;&nbsp;&nbsp;&nbsp;&nbsp;"Jedva da bih mogao reći da me to veseli", odvrati Treviz, mrka lica i ojađena glasa. "Kao što znate - zaražen sam."
<BR>&nbsp;&nbsp;&nbsp;&nbsp;&nbsp;"Ali, 'usnulim' virusom", primeti Blis.
<BR>&nbsp;&nbsp;&nbsp;&nbsp;&nbsp;"Ipak, možda ga mogu 'probuditi'. Imaju neki postupak... Kakav im, zaista, može biti taj postupak?"
<BR>&nbsp;&nbsp;&nbsp;&nbsp;&nbsp;Blis sleže ramenima. "Hiroko reče da virus, ukoliko se na njega ne bi uticalo, usled neprilagođenosti telu mora, na kraju, uginuti - kao što će i sa vašim biti slučaj."
<BR>&nbsp;&nbsp;&nbsp;&nbsp;&nbsp;"Baš tako?" upita Treviz ljutito. "A otkud ona to zna? I uopšte, što se toga tiče, kako bih ja mogao znati nije li ta njena tvrdnja tek puka laž, koja bi trebalo da joj umiri savest? Pored toga, ko zna, možda je moguće da postupak - ma kakav on bio - kojim se virus 'budi', bude ponovljen tokom nekog sasvim prirodnog procesa? posredstvom neke hemikalije, usled nekog zračenja, zahvaljujući... ko zna čemu? Može se dogoditi da iznenada obolim, a, u tom slučaju, i vama je kraj. Ili recimo, da se virus 'probudi' kad stignemo na neki naseljeni svet: došlo bi do pandemije, budući da bi oboleli, bežeći u strahu, preneli virus i na druge svetove."
<BR>&nbsp;&nbsp;&nbsp;&nbsp;&nbsp;On pogleda prema Blis. "Postoji li nešto što vi u pogledu toga možete da učinite?"
<BR>&nbsp;&nbsp;&nbsp;&nbsp;&nbsp;Blis lagano odmahnu glavom. "Ne, bar ne lako. Postoje paraziti i na Gei - mikroorganizmi, crvi - koji, međutim, čine dobroćudni deo njene ekološke ravnoteže. Oni žive i daju svoj doprinos svesvesti planete, ali nikad ne premašuju zadati broj. Oni žive, ne pričinjavajući nikakvu vidljivu štetu. Problem sa tim virusom, Trevize, jeste u tome što on nije deo Gee."
<BR>&nbsp;&nbsp;&nbsp;&nbsp;&nbsp;"Rekoste, maločas, 'bar ne lako'", reče Treviz, namrštivši se. "Imajući u vidu sadašnje okolnosti, da li biste bili voljni da ga, uprkos teškoćama, pokušate da odstranite? Možete li pokušati da ustanovite gde se nalazi u mom telu i da ga uništite? Ili, ukoliko to niste u stanju, da li biste bili u stanju da moj organizam učinite otpornijim na njega?"
<BR>&nbsp;&nbsp;&nbsp;&nbsp;&nbsp;"Shvatate li, Trevize, šta tražite od mene? Meni nije poznata ćelijska struktura vašeg tela, i ne bi mi bilo nimalo lako da raspoznam šta je u nekoj od vaših ćelija virus, a šta vaši prirodni geni. Još bi teže bilo uočiti razliku između virusa koje nosite u sebi, ali na koje se vaše telo naviklo, i virusa kojim vas je Hiroko zarazila. Mogu, naravno, da pokušam, ali za to je potrebno vremena - a i ishod bi mogao biti potpuno neizvestan."
<BR>&nbsp;&nbsp;&nbsp;&nbsp;&nbsp;"Imate vremena koliko god želite", odgovori Treviz. "Pokušajte."
<BR>&nbsp;&nbsp;&nbsp;&nbsp;&nbsp;"Razume se, pokušaću", složi se Blis.
<BR>&nbsp;&nbsp;&nbsp;&nbsp;&nbsp;"Blis, ukoliko nam je Hiroko rekla istinu", umeša se Pelorat, "možda bi mogla pokušati da pronađeš virus koji je već počeo da gubi svoja opasna svojstva, a onda da pokušaš da ubrzaš proces njegove imobilizacije."
<BR>&nbsp;&nbsp;&nbsp;&nbsp;&nbsp;"Da, Pelorate, to bih mogla da pokušam", složi se Blis. "To ti je dobra ideja."
<BR>&nbsp;&nbsp;&nbsp;&nbsp;&nbsp;"Neće li vas to, možda, iscrpsti?" upita Treviz. "Kao što i sami znate, ubijajući virus moraćete da uništite jedan dragocen oblik života."
<BR>&nbsp;&nbsp;&nbsp;&nbsp;&nbsp;"Podsmevate se, Trevize", odvrati Blis hladno, "ali, podsmevali se ili ne, ukazujete na jednu istinsku teškoću. Pri svemu tome, teško da bih mogla dati prednost jednom virusu, a ne vama. Ne strahujte, ukoliko budem to u stanju - uništuću ga. Na kraju krajeva, čak i ukoliko ne bih prednost dala vama", ona stisnu usne, kao da prigušuje osmeh, "tu su još, dakako, Pelorat i Falom, koji su, takođe, izloženi opasnosti; ako ništa drugo, možete se, bar, pouzdati u moja osećanja prema njima, ako već ne u ona koja gajim prema vama. Najzad, možda bi bilo korisno da se podsetite da sam ja, takođe, ugrožena."
<BR>&nbsp;&nbsp;&nbsp;&nbsp;&nbsp;"Nemam nimalo vere u vašu odanost sebi samoj", promrmlja Treviz. "Bili biste savršeno spremni da, imajući u vidu neki uzvišen razlog, žrtvujete samu sebe. Ipak, oslanjam se na vaša osećanja prema Peloratu." Malo potom, on dodade: "Ne čujem Falominu flautu. Je li sve u redu s njom?"
<BR>&nbsp;&nbsp;&nbsp;&nbsp;&nbsp;"Jeste", odgovori Blis. "Spava. Spava savršeno prirodnim snom, s kojim ja nemam ama baš ništa. I predložila bih vam da i mi otpočinemo, pošto sve pripremite za skok prema zvezdi koju smatrate Zemljinim suncem. San mi je veoma potreban, a po svemu sudeći i vama, Trevize."
<BR>&nbsp;&nbsp;&nbsp;&nbsp;&nbsp;"Da, ukoliko mi pođe za rukom da zaspim... Znate, Blis, bili ste u pravu."
<BR>&nbsp;&nbsp;&nbsp;&nbsp;&nbsp;"U pogledu čega, Trevize?"
<BR>&nbsp;&nbsp;&nbsp;&nbsp;&nbsp;"U pogledu Izdvojenika. Nova Zemlja nije raj, ma koliko se činilo da bi to mogla biti. Njihovo gostoljublje - svi oni početni izrazi prijateljstva - predstavljalo je samo način da nas zavaraju, da se opustimo, kako bi nekog od nas mogli zaraziti. Sve ono gostoljublje posle toga, sve održane ili predviđene proslave, imale su samo jednu svrhu: da nas zadrže dok se muškarci ne vrate iz ribarenja, kako bi konačno stavili virus u dejstvo. Svoju zamisao bi, nema sumnje, savršeno ostvarili, da nije bilo Falom i njene muzike. Sasvim je moguće da ste i u pogledu toga u pravu."
<BR>&nbsp;&nbsp;&nbsp;&nbsp;&nbsp;"Mislite, u pogledu Falom?"
<BR>&nbsp;&nbsp;&nbsp;&nbsp;&nbsp;"Da. Ja nisam bio za to da je povedemo, i nijednog trenutka nisam bio sretan što je s nama na brodu. Zahvaljujući vama, Blis, ona je pošla s nama, i upravo nas je ona, i ne znajući to, spasla. Pa ipak..."
<BR>&nbsp;&nbsp;&nbsp;&nbsp;&nbsp;"Pa ipak - šta?"
<BR>&nbsp;&nbsp;&nbsp;&nbsp;&nbsp;"Pa ipak, Falomino prisustvo ovde i dalje u meni izaziva nelagodu. Mada, ni sam ne znam zbog čega."
<BR>&nbsp;&nbsp;&nbsp;&nbsp;&nbsp;"Ukoliko će vam to išta značiti, Trevize, moram vam reći da ni sama nisam sigurna da sve treba pripisati Falom u zaslugu. Hiroko se jeste poslužila Falominom muzikom kao izgovorom da učini to što će, nesumnjivo, drugi Alfanci smatrati činom izdaje. Možda je Hiroko i sama verovala da nas spasava iz tog razloga; međutim, bilo je još nečega jačeg u njenom umu, nečeg neodređenog, što nisam uspela sama da razaberem, nečeg što ni ona sama, stideći se, nije dopustila da prodre u njenu svest. Imam utisak da se bila veoma zagrejala za vas, i da nije bila spremna da vas prepusti smrti, bez obzira na Falom i njenu muziku."
<BR>&nbsp;&nbsp;&nbsp;&nbsp;&nbsp;"Zaista to mislite?" upita Treviz i osmehnu se, prvi put otkako su napustili Alfu.
<BR>&nbsp;&nbsp;&nbsp;&nbsp;&nbsp;"Zaista to mislim. Vi ste, nesumnjivo, veoma vični u postupanju sa ženama. Ubedili ste ministarsku Lizalor da nam dopusti da zadržimo brod i da nam dozvoli da odemo sa Komporelena; takođe, svojim uticajem na Hiroko doprineli ste da nam spase živote. Zasluge, dakle, treba pripisati onome ko ih zaista zaslužuje."
<BR>&nbsp;&nbsp;&nbsp;&nbsp;&nbsp;Trevizov osmeh postade još širi. "Pa, dobro, ako vi tako kažete... A sada - pravac Zemlja." I on, gotovo razdragano, stupi u komandnu sobu.
<BR>&nbsp;&nbsp;&nbsp;&nbsp;&nbsp;Ostavši nasamo sa Blis, Pelorat reče: "Smirila si ga, najzad, zar ne, draga?"
<BR>&nbsp;&nbsp;&nbsp;&nbsp;&nbsp;"Ne, Pelorate, nisam ni takla njegov um."
<BR>&nbsp;&nbsp;&nbsp;&nbsp;&nbsp;"Pa ipak, postigla si to, krajnje besramno podilazeći njegovoj muškoj taštini."
<BR>&nbsp;&nbsp;&nbsp;&nbsp;&nbsp;"Bio je to, naravno, posredan put", odvrati Blis smešeći se.
<BR>&nbsp;&nbsp;&nbsp;&nbsp;&nbsp;"Čak i tako, hvala ti, najdraža."
<BR>
<BR>&nbsp;&nbsp;&nbsp;&nbsp;&nbsp;86.
<BR>&nbsp;&nbsp;&nbsp;&nbsp;&nbsp;Posle obavljenog skoka, zvezda koja je verovatno predstavljala Zemljino sunce bila je udaljena još jedva jednu desetinu parseka. Bila je, sada, daleko najsvetlije telo na nebu, pa ipak, još samo zvezda.
<BR>&nbsp;&nbsp;&nbsp;&nbsp;&nbsp;Da bi ublažio njenu blistavost Treviz je podmetnuo filtere, i sada ju je posmatrao natmurena izraza lica.
<BR>&nbsp;&nbsp;&nbsp;&nbsp;&nbsp;"Čini se da nema nikakve sumnje", reče on, "da je reč o blizancu Alfe, zvezde oko koje kruži Nova Zemlja. Pa ipak, Alfa je ubeležena u kompjutersku kartu, a ova zvezda nije. Ne znamo joj ime, nemamo nikakve podatke o njoj, niti ikakva obaveštenja u pogledu njenog planetarnog sistema - ukoliko ga uopšte ima."
<BR>&nbsp;&nbsp;&nbsp;&nbsp;&nbsp;"Pa, ne bi li to trebalo i da očekujemo, ukoliko Zemlja kruži oko nje?" upita Pelorat. "Takav potpun nedostatak svakog podatka nesumnjivo bi se slagao sa činjenicom da je, po svemu sudeći, odasvud uklonjeno sve što se odnosi na Zemlju?"
<BR>&nbsp;&nbsp;&nbsp;&nbsp;&nbsp;"Da, ali isto bi tako moglo biti da je reč o još jednom svetu Vasionaca koji se, iz nekog razloga nije našao na spisku na zidu one zgrade na Melpomeniji. Najzad, ne možemo biti sasvim sigurni da je taj spisak potpun. Ili, s druge strane, moguće je da je ova zvezda bez planetarnog sistema, i sledstveno tome, možda je nisu smatrali vrednom unošenju u kompjutersku kartu, budući da je ona, pre svega, namenjena korišćenju u vojne i trgovinske svrhe... Janove, postoji li, možda, neko predanje koje govori o tome da je Zemljino sunce udaljeno tek jedan parsek, ili otprilike toliko, od neke druge zvezde - blizanca ?"
<BR>&nbsp;&nbsp;&nbsp;&nbsp;&nbsp;Pelorat odmahnu glavom. "Žao mi je, Golane, ali nikad nisam naišao na neko takvo predanje. Možda, ipak, postoji. Znaš, sećanje mi baš nije savršeno. Proveriću u svojim spisima."
<BR>&nbsp;&nbsp;&nbsp;&nbsp;&nbsp;"Pusti, nije važno. Ima li Zemljino sunce neko ime?"
<BR>&nbsp;&nbsp;&nbsp;&nbsp;&nbsp;"Koriste se različita imena. Pretpostavljam da mu se ime razlikuje od jezika do jezika."
<BR>&nbsp;&nbsp;&nbsp;&nbsp;&nbsp;"Stalno zaboravljam da se na Zemlji nekad govorilo mnogo jezika."
<BR>&nbsp;&nbsp;&nbsp;&nbsp;&nbsp;"Mora da je tako bilo. Brojna predanja jedino na taj način dobijaju neki smisao."
<BR>&nbsp;&nbsp;&nbsp;&nbsp;&nbsp;"Pa, šta onda da radimo?" mrzovoljno upita Treviz. "Sa ove razdaljine ne možemo ustanoviti da li postoji planetarni sistem i jedino što nam, po svemu sudeći, preostaje, jeste da joj priđemo bliže. Voleo bih da budemo obazrivi, ali kao što znaš, postoji i nešto što se naziva neumerenom i nepotrebnom obazrivošću; povrh svega, ne primećujem nikakav znak moguće opasnosti. Pretpostavljam, naime, da ukoliko neko raspolaže sa toliko moći da u čitavoj Galaksiji zatre svaki podatak koji bi se odnosio na Zemlju, taj neko, isto tako, mora raspolagati i sa dovoljno moći da nas, čak i pri ovolikoj udaljenosti, spreči da otkrijemo njen položaj - razume se, ukoliko mu je to cilj. Međutim, za sada se još ništa nije dogodilo. Nije, zar ne, nimalo razumno sedeti ovde doveka, samo zbog puke mogućnosti da se, ukoliko bismo krenuli dalje, nešto može dogoditi."
<BR>&nbsp;&nbsp;&nbsp;&nbsp;&nbsp;"Čini se da kompjuter nije otkrio ništa što bi se moglo protumačiti kao stvarna opasnost", reče Blis.
<BR>&nbsp;&nbsp;&nbsp;&nbsp;&nbsp;"Kada sam rekao da ne primećujem nikakav znak opasnosti", objasni Treviz, "imao sam u vidu ono što nam kompjuter kaže. Ja sam, razume se, golim okom nisam u stanju ništa da uočim. Ne bih to, uostalom, ni očekivao."
<BR>&nbsp;&nbsp;&nbsp;&nbsp;&nbsp;"U tom slučaju, pretpostavljam, želite od nas podršku u odluci koju smatrate rizičnom. U redu, neka tako bude. Ja sam uz vas. Nismo, valjda, došli dovde da bismo se sada, bez pravog razloga, okrenuli i vratili onamo odakle smo i započeli svoje traganje?"
<BR>&nbsp;&nbsp;&nbsp;&nbsp;&nbsp;"Nismo, naravno", složi se Treviz. "A ti, Pelorate, šta ti misliš?"
<BR>&nbsp;&nbsp;&nbsp;&nbsp;&nbsp;"I ja sam voljan da krenemo dalje", odgovori Pelorat, "makar samo iz puke radoznalosti. Bilo bi naprosto nepodnošljivo sada odustati, ne proverivši čak ni da li smo pronašli Zemlju."
<BR>&nbsp;&nbsp;&nbsp;&nbsp;&nbsp;"Pa, u tom slučaju", zaključi Treviz, "čini mi se da smo svi saglasni."
<BR>&nbsp;&nbsp;&nbsp;&nbsp;&nbsp;"Ne svi", upade Pelorat. "Tu je i Falom."
<BR>&nbsp;&nbsp;&nbsp;&nbsp;&nbsp;Treviz ga začuđeno pogleda. "Želiš li ti to da kažeš da bi trebalo da pitamo i to dete? Ali od kakve bi nam vrednosti moglo biti Falomino mišljenje, čak i pod pretpostavkom da ga, uopšte, ima? Pored toga, sve što, verovatno, ona želi, jeste da se vrati na svoj svet."
<BR>&nbsp;&nbsp;&nbsp;&nbsp;&nbsp;"Možete li je kriviti zbog toga?" upita Blis krotko.
<BR>&nbsp;&nbsp;&nbsp;&nbsp;&nbsp;I tog časa, pri pomenu Falom, Treviz postade svestan činjenice da čuje flautu, na kojoj je devojčica nešto izvodila u gromkom ritmu marša.
<BR>&nbsp;&nbsp;&nbsp;&nbsp;&nbsp;"Poslušajte je", reče on. "Gde li je samo naučila da svira u ritmu marša?"
<BR>&nbsp;&nbsp;&nbsp;&nbsp;&nbsp;"Možda joj je to Džembi nekad svirao."
<BR>&nbsp;&nbsp;&nbsp;&nbsp;&nbsp;Treviz odmahnu glavom. "Sumnjam. U ritmu plesa, ili uspavanke - to da... Ah, Falom sve vreme izaziva u meni osećaj nelagodnosti. Previše brzo uči."
<BR>&nbsp;&nbsp;&nbsp;&nbsp;&nbsp;"Ja joj pomažem", odvrati Blis, "nemojte to zaboraviti. Pored toga, veoma je inteligentna, i vreme koje je dosad provela s nama bilo je za nju izuzetno podsticajno. Mnoštvo novih stvari preplavilo je njen um. Upoznala je svemir, boravila na drugim svetovima, upoznala nove ljude... sve to po prvi put."
<BR>&nbsp;&nbsp;&nbsp;&nbsp;&nbsp;Ritam marša koji je Falom izvodila postade još neobuzdaniji, u još većoj meri varvarski.
<BR>&nbsp;&nbsp;&nbsp;&nbsp;&nbsp;Treviz uzdahnu i reče: "Pa, dobro, ovde je s nama, i čini se da stvara muziku koja bodri, koja prosto mami da se krene u avanturu. Uzeću to kao njen glas u prilog odluke da krenemo napred. Ipak, budimo i dalje obazrivi, i proverimo planetarni sistem ove zvezde."
<BR>&nbsp;&nbsp;&nbsp;&nbsp;&nbsp;"Ukoliko uopšte postoji", primeti Blis.
<BR>&nbsp;&nbsp;&nbsp;&nbsp;&nbsp;Na Trevizovom licu javi se nešto nalik na osmeh. "Planetarni sistem postoji. Spreman sam da se opkladim... Sumu odaberite sami."
<BR>
<BR>&nbsp;&nbsp;&nbsp;&nbsp;&nbsp;87.
<BR>&nbsp;&nbsp;&nbsp;&nbsp;&nbsp;"Izgubili ste", zaključi konačno Treviz. "Koliko ste sumu položili?"
<BR>&nbsp;&nbsp;&nbsp;&nbsp;&nbsp;"Ništa nisam položila. Nikada se ne kockam", odgovori Blis.
<BR>&nbsp;&nbsp;&nbsp;&nbsp;&nbsp;"Pa, nije ni važno. Ionako ne bih uzeo taj novac."
<BR>&nbsp;&nbsp;&nbsp;&nbsp;&nbsp;Nalazili su se, otprilike, oko deset milijardi kilometara od sunca. I dalje je izgledalo kao zvezda, ali je bilo oko četiri hiljade puta manje svetlo nego što bi bilo posmatrano sa površine neke planete pogodne za nastanak i održavanje života.
<BR>&nbsp;&nbsp;&nbsp;&nbsp;&nbsp;"Ovog časa, zahvaljujući uvećanju, u stanju smo da vidimo dve planete", objavi Treviz. "Sudeći na osnovu njihovih prečnika, kao i na osnovu spektra svetlosti koju reflektuju, nema nikakve sumnje da je reč o gasovitim džinovima."
<BR>&nbsp;&nbsp;&nbsp;&nbsp;&nbsp;Brod se nalazio podosta izvan planetarne ravni, i Blis i Pelorat, zagledavši se u ekran preko Trevizovog ramena, ugledaše dva tanušna polusrpa zelenkaste boje. Onaj kraći bio je i nešto deblji: dan na toj planeti već je bio dobrano odmakao.
<BR>&nbsp;&nbsp;&nbsp;&nbsp;&nbsp;"Janove!" oglasi se Treviz. "Koliko se sećam, Zemljino sunce trebalo bi da u svom sistemu ima, čak, četiri gasovita džina. Je li tako?"
<BR>&nbsp;&nbsp;&nbsp;&nbsp;&nbsp;"Sudeći po predanjima, tako je", potvrdi Pelorat.
<BR>&nbsp;&nbsp;&nbsp;&nbsp;&nbsp;"Onaj najbliži suncu trebalo bi da je najveći, a sledeći od njega, gledano od sunca, trebalo bi da ima prstenove. Je li tako?"
<BR>&nbsp;&nbsp;&nbsp;&nbsp;&nbsp;"Velike, upadljive prstenove, Golane. Ipak, stari druže, morao bi imati u vidu da u predanjima, dok se tokom vremena prenose s jednog naraštaja do drugog, dolazi do preterivanja. Čak i ukoliko ovde ne naiđemo na planetu sa krajnje izuzetnim sistemom prstenova to ipak ne bi trebalo da uzmemo kao nepobitan dokaz da pred sobom nemamo Zemljino sunce."
<BR>&nbsp;&nbsp;&nbsp;&nbsp;&nbsp;"Bez obzira na to, ova dva džina, koja ovog časa gledamo, možda su dva spoljna, koja oko sunca kruže po udaljenijim putanjama; druga dva, bliža suncu, možda se nalaze s njegove druge strane, odveć daleko da bismo ih mogli uočiti na pozadini zvezdanog neba. Moraćemo da se još više približimo, a možda i da zađemo s druge strane sunca."
<BR>&nbsp;&nbsp;&nbsp;&nbsp;&nbsp;"Možemo li, s obzirom na masu zvezde u čijoj ćemo se blizini naći?"
<BR>&nbsp;&nbsp;&nbsp;&nbsp;&nbsp;"Uz razumnu predostrožnost, kompjuter će biti u stanju da to obavi. Međutim, ukoliko proceni da bi opasnost bila suviše velika, odbiće da nas pokrene; u tom slučaju, krenućemo sporije - korak po korak."
<BR>&nbsp;&nbsp;&nbsp;&nbsp;&nbsp;Treviz dovede svoj mozak u vezu s kompjuterom, i zvezdano nebo na ekranu odmah se izmeni. Zvezda zablista još jače, i trenutak potom skliznu niz rub ekrana - dok je kompjuter, sledeći nalog, ispitivao nebo u traganju za još nekim gasovitim džinom... Uspeh je bio iznad svih očekivanja.
<BR>&nbsp;&nbsp;&nbsp;&nbsp;&nbsp;Sve troje posmatrača ukrutiše se i netremice se zagledaše u ekran, dok je Trevizov um, gotovo obamro od zadivljenosti, nasumce pipkao po kompjuteru, pokušavajući da mu izda nalog da pristupi uvećanju.
<BR>&nbsp;&nbsp;&nbsp;&nbsp;&nbsp;"Neverovatno", promuca Blis, gotovo se zgranuvši.
<BR>
<BR>&nbsp;&nbsp;&nbsp;&nbsp;&nbsp;88.
<BR>&nbsp;&nbsp;&nbsp;&nbsp;&nbsp;Jedan gasoviti džin stajao im je pred očima, pod uglom koji je činio da mu najveći deo bude izložen suncu. Oko njega, svijao se širok i blistav prsten, veoma nagnut, kao da želi da čitavom svojom površinom upije što više sunčevih zraka. Prsten je blistao još više nego li i sama planeta, i duž njega, trećinom puta prema planeti, stajala je uska, razvodna linija.
<BR>&nbsp;&nbsp;&nbsp;&nbsp;&nbsp;Treviz postavi zahtev za najpunijim uvećanjem, i prsten se istog časa raspade na niz uskih i koncentričnih prstenčića, koji su se presijavali pod sunčevim zracima. Sada se mogao videti samo jedan deo prstena, dok je sama planeta zašla za rub ekrana. U njegovom uglu, na suprotnom kraju od mesta na kome se nalazio Treviz, nešto zablista i, trenutak potom, ispostavilo se da je u pitanju još jedna planeta sa prstenovima, mada pri osetno manjem uvećanju.
<BR>&nbsp;&nbsp;&nbsp;&nbsp;&nbsp;"Je li ovako nešto uobičajeno?" upita Blis, i dalje duboko zadivljena.
<BR>&nbsp;&nbsp;&nbsp;&nbsp;&nbsp;"Nije", odgovori Treviz. "Gotovo svaki gasoviti džin ima prstenove, sačinjene od svemirskih otpadaka, ali su oni, po pravilu, uski i bledi. Jednom sam prilikom video nekog džina čiji su prstenovi bili sasvim uski, ali istovremeno, i izuzetno sjajni. Ali još nikada nisam video nešto slično ovome; čak nisam čuo ni da neko o tome priča."
<BR>&nbsp;&nbsp;&nbsp;&nbsp;&nbsp;"Nema nikakve sumnje", reče Pelorat, "da je ovo džin sa prstenovima iz predanja. Ukoliko je zaista jedin..."
<BR>&nbsp;&nbsp;&nbsp;&nbsp;&nbsp;"Jeste jedinstven", odvrati Treviz, "koliko je to meni - a i kompjuteru - poznato"
<BR>&nbsp;&nbsp;&nbsp;&nbsp;&nbsp;"Onda, u tom slučaju, ovo mora biti planetarni sistem kome pripada i Zemlja. Nema nikakve sumnje: takvu planetu niko ne bi bio u stanju da izmisli. Da bi bio u stanju da je opiše - čovek najpre mora da je vidi."
<BR>&nbsp;&nbsp;&nbsp;&nbsp;&nbsp;"Pripravan sam, sada", reče Treviz, "da poverujem u sve što tvrde ta tvoja predanja. Ovo je šesta planeta u sistemu, a Zemlja bi trebalo da bude treća?"
<BR>&nbsp;&nbsp;&nbsp;&nbsp;&nbsp;"Tako je, Golane."
<BR>&nbsp;&nbsp;&nbsp;&nbsp;&nbsp;"U tom slučaju, moram vam reći da se nalazimo na udaljenosti manjoj od milijardu i po kilometara od Zemlje - i još nas niko nije zaustavio. Gea nas je zaustavila, kada smo joj se približili."
<BR>&nbsp;&nbsp;&nbsp;&nbsp;&nbsp;"Kada smo vas zaustavili, bili ste bliže Gei nego što smo mi sada Zemlji", reče Blis.
<BR>&nbsp;&nbsp;&nbsp;&nbsp;&nbsp;"Aha", potvrdi Treviz, "ali budući da je, prema mom mišljenju, Zemlja moćnija od Gee, uzimam ovo kao posebno dobar znak. To što nas nije zaustavila, možda znači da Zemlja nema ništa protiv našeg dolaska."
<BR>&nbsp;&nbsp;&nbsp;&nbsp;&nbsp;"Ili možda Zemlja ne postoji", reče Blis.
<BR>&nbsp;&nbsp;&nbsp;&nbsp;&nbsp;"Jeste li ovog puta voljni da se kladite?" upita Treviz smrknuto.
<BR>&nbsp;&nbsp;&nbsp;&nbsp;&nbsp;"Ono što Blis želi da kaže", umeša se Pelorat, "jeste da je Zemlja, možda, kao što uostalom svi tvrde, zagađena radioaktivnošću, i da nas niko ne zaustavlja iz jednog jedinog razloga: ne postoji niko ko bi nas zaustavio. Drugim rečima, nikakav život više ne postoji na Zemlji."
<BR>&nbsp;&nbsp;&nbsp;&nbsp;&nbsp;"Ne", žestoko se usprotivi Treviz. "U sve sam spreman da poverujem, ali u to nisam. Približićemo se Zemlji, i sami se uveriti. I imam osećaj da nam se niko neće isprečiti."
<BR>
<BR>&nbsp;&nbsp;&nbsp;&nbsp;&nbsp;89.
<BR>&nbsp;&nbsp;&nbsp;&nbsp;&nbsp;Gasovite džinove već su dobrano ostavili za sobom. Jedan asteroidski pojas prostirao se sa unutrašnje strane gasovitog džina koji je bio najbliži suncu (bio je, zaista, i najveći, baš kao što su predanja govorila).
<BR>&nbsp;&nbsp;&nbsp;&nbsp;&nbsp;S unutrašnje strane asteroidskog pojasa nalazile su se četiri planete.
<BR>&nbsp;&nbsp;&nbsp;&nbsp;&nbsp;Treviz ih stade brižljivo proučavati. "Treća je najveća. Po veličini odgovara, kao i po svojoj udaljenosti od sunca. Mogla bi biti pogodna za život."
<BR>&nbsp;&nbsp;&nbsp;&nbsp;&nbsp;Peloratu se učini da je uočio neku vrstu nesigurnosti u Trevizovim rečima.
<BR>&nbsp;&nbsp;&nbsp;&nbsp;&nbsp;"Šta je bilo? Ima li atmosferu? " upita on.
<BR>&nbsp;&nbsp;&nbsp;&nbsp;&nbsp;"Oh, da", odgovori Treviz. "Sve imaju atmosferu: druga, treća i četvrta. Baš kao u dečjim pričama: kod druge je atmosfera odveć gusta, kod četvrte odveć retka, ali je, zato, kod treće savršena."
<BR>&nbsp;&nbsp;&nbsp;&nbsp;&nbsp;"Misliš li, onda da bi to mogla biti Zemlja?"
<BR>&nbsp;&nbsp;&nbsp;&nbsp;&nbsp;"Mislim li? odvrati Treviz, gotovo izbezumljeno. "Ne moram ništa da mislim. To jeste Zemlja. Oko nje kruži džinovski prirodni pratilac o kome si mi govorio."
<BR>&nbsp;&nbsp;&nbsp;&nbsp;&nbsp;"Zaista?" Peloratovim licem razli se osmeh, kakav Treviz još nikada nije na njemu video.
<BR>&nbsp;&nbsp;&nbsp;&nbsp;&nbsp;"Zaista! Evo, pogledaj pod najpunijim uvećanjem."
<BR>&nbsp;&nbsp;&nbsp;&nbsp;&nbsp;Pelorat ugleda dva polusrpa, od kojih je jedan bio osetno veći i svetliji od drugog.
<BR>&nbsp;&nbsp;&nbsp;&nbsp;&nbsp;"Onaj manji je prirodni pratilac planete?" upita on.
<BR>&nbsp;&nbsp;&nbsp;&nbsp;&nbsp;"Da. Dosta je udaljeniji od svoje planete nego što bi se to moglo očekivati, ali nema nikakve sumnje da kruži oko nje. Obim mu je, otprilike, kao obim kakve manje planete; u stvari, manji je nego ijedna od četiri unutrašnje planete što kruže oko sunca. Uprkos tome, prilično je velik za jednog planetnog pratioca. U prečniku ima najmanje dve hiljade kilometara, što ga, po obimu, čini ravnim pratiocima gasovitih džinova."
<BR>&nbsp;&nbsp;&nbsp;&nbsp;&nbsp;"Šta, nije veći?" Pelorat je izgledao razočaran. "Znači, nije reč o onom ogromnom prirodnom saputniku Zemlje?"
<BR>&nbsp;&nbsp;&nbsp;&nbsp;&nbsp;"Oh, da. Prirodni saputnik nekog gasovitog džina, prečnika dve ili tri hiljade kilometara, jedna je stvar; ali isti takav družbenik neke omanje, čvrstopovršinaste i naseljene planete, sasvim je druga. Ovo telo ima prečnik koji iznosi, otprilike, četvrtinu prečnika matične planete. Kad si još čuo da, kada je neka naseljena planeta u pitanju, postoji tolika mera izjednačenosti između nje i njenog saputnika?"
<BR>&nbsp;&nbsp;&nbsp;&nbsp;&nbsp;"O tim stvarima jedva da nešto znam", odgovori Pelorat bojažljivo.
<BR>&nbsp;&nbsp;&nbsp;&nbsp;&nbsp;"Pa, Janove, u tom slučaju osloni se na moju reč. Pojava je po svemu jedinstvena: u stvari, pred sobom imamo, praktično, dvojnu planetu, dok oko najvećeg broja svetova kruže pratioci koji jedva da su nešto više od običnih kamičaka... Janove, ukoliko uzmeš u obzir onog gasovitog džina sa prekrasnim prstenovima, i ovu planetu sa ogromnim prirodnim pratiocem - o kojima su ti, mnogo pre no što si ih ugledao, i uprkos krajnje maloj verovatnoći da uopšte postoje, govorila tvoja predanja - pa, kada se sve sabere, svet koji upravo ovog časa imamo pred očima mora da je Zemlja. Sve, ama baš sve, govori u prilog tome. Pronašli smo je, Janove; pronašli smo je!"
<BR>
<BR>&nbsp;&nbsp;&nbsp;&nbsp;&nbsp;90.
<BR>&nbsp;&nbsp;&nbsp;&nbsp;&nbsp;Bio je to već drugi dan njihovog stražarenja u blizini Zemlje, i Blis, dovršavajući večeru, nezadovoljno zevnu i reče: "Imam utisak da smo najviše vremena - više nego na bilo šta drugo - utrošli na oprezno približavanje i oprezno udaljavanje od različitih planeta. Imam utisak da smo, doslovno, čitave nedelje utrošili na to."
<BR>&nbsp;&nbsp;&nbsp;&nbsp;&nbsp;"Delimično je razlog tome", odvrati Treviz, "što je veoma opasno izvoditi skokove u neposrednoj blizini zvezda. Međutim, u ovom slučaju napredujemo posebno sporo, jer ne želim da suviše brzo uletimo u kakvu opasnost."
<BR>&nbsp;&nbsp;&nbsp;&nbsp;&nbsp;"Mislila sam da ste rekli da imate osećaj da nam se ništa neće isprečiti."
<BR>&nbsp;&nbsp;&nbsp;&nbsp;&nbsp;"Tako je, ali, ipak, ne želim da sve položim samo na jednu kartu." Treviz se zagleda u sadržinu kašike, pre no što je stavi u usta, a onda dodade: "Znate, baš mi nedostaju ribe koje smo jeli na Alfi. Samo smo tri puta obedovali tamo."
<BR>&nbsp;&nbsp;&nbsp;&nbsp;&nbsp;"Da, baš šteta", složi se Pelorat.
<BR>&nbsp;&nbsp;&nbsp;&nbsp;&nbsp;"Pa", primeti Blis, "do sada smo boravili na pet svetova, i svaki od njih napustili smo sa toliko žurbe da nismo imali vremena niti da popunimo naše zalihe, niti da ih učinimo raznovrsnijim. Čak i kada je na nekima od njih bilo hrane, koju smo mogli poneti sa sobom, kao na Komporelenu i Alfi, ili moguće je..."
<BR>&nbsp;&nbsp;&nbsp;&nbsp;&nbsp;Ona ne dovrši rečenicu; brzo podigavši pogled, Falom to učini umesto nje: "Na Solariji? zar niste mogli tamo da se snabdete hranom? Na Solariji ima hrane u izobilju, koliko i na Alfi. A i bolja je."
<BR>&nbsp;&nbsp;&nbsp;&nbsp;&nbsp;"Poznato nam je to, Falom", odvrati Blis. "Ali, eto, nije bilo vremena."
<BR>&nbsp;&nbsp;&nbsp;&nbsp;&nbsp;Falom se ozbiljno zagleda u nju. "Da li ću ikad ponovo videti Džembija, Blis? Reci mi istinu."
<BR>&nbsp;&nbsp;&nbsp;&nbsp;&nbsp;"Možda", odgovori Blis, "ukoliko ponovo odemo na Solariju."
<BR>&nbsp;&nbsp;&nbsp;&nbsp;&nbsp;"A da li ćemo ikada otići tamo?"
<BR>&nbsp;&nbsp;&nbsp;&nbsp;&nbsp;Blis je oklevala. "Ne bih mogla da ti kažem."
<BR>&nbsp;&nbsp;&nbsp;&nbsp;&nbsp;"A sada idemo na Zemlju, je li tako? Je li to ona planeta sa koje smo, kako si mi rekla, svi potekli?"
<BR>&nbsp;&nbsp;&nbsp;&nbsp;&nbsp;"Sa koje su potekli naši praroditelji", ispravi je Blis.
<BR>&nbsp;&nbsp;&nbsp;&nbsp;&nbsp;"Sada umem da upotrebim reč 'preci'", uzjoguni se Falom.
<BR>&nbsp;&nbsp;&nbsp;&nbsp;&nbsp;"Da, sada idemo na Zemlju."
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;Blis nehajno odvrati: "Ne misliš li da bi svako mogao poželeti da vidi svet svojih predaka?"
<BR>&nbsp;&nbsp;&nbsp;&nbsp;&nbsp;"Rekla bih da je u pitanju i nešto više od toga. Svi izgledate tako zabrinuti."
<BR>&nbsp;&nbsp;&nbsp;&nbsp;&nbsp;"Nikada još tamo nismo bili. I ne znamo šta nas tamo, možda, očekuje."
<BR>&nbsp;&nbsp;&nbsp;&nbsp;&nbsp;"Ipak, mislim da je u pitanju nešto više od toga."
<BR>&nbsp;&nbsp;&nbsp;&nbsp;&nbsp;Blis se nasmeši. "Završila si večeru, Falom, draga, i što ne pođeš u našu sobu i odsviraš nam neku serenadu? Sviraš sve lepše i lepše. Hajde, hajde", požuri je ona, lupnuvši je blago po stražnjici, i Falom se okrenu i pođe, bacivši prethodno zamišjen pogled prema Trevizu.
<BR>&nbsp;&nbsp;&nbsp;&nbsp;&nbsp;Treviz je gledao za njom s neskrivenom nenaklonošću. "Ume li ta stvarčica da čita misli?"
<BR>&nbsp;&nbsp;&nbsp;&nbsp;&nbsp;"Trevize, ne nazivajte je ' stvarčicom'", oštro ga ukori Blis,
<BR>&nbsp;&nbsp;&nbsp;&nbsp;&nbsp;"Može li da čita misli? Vi biste to morali znati."
<BR>&nbsp;&nbsp;&nbsp;&nbsp;&nbsp;"Ne, ne može. Niti to Gea može. Niti to mogu pripadnici Druge Zadužbine. Čitati misli, u smislu da se prati nečiji razgovor, ili da se stekne predstava o tome šta je u nečijoj glavi, danas još nije moguće, niti će biti u predvidljivoj budućnosti. Mi smo u stanju da razaberemo, da protumačimo, i do izvesne mere da prilagodimo nečija osećanja, ali to u svakom slučaju nije isto."
<BR>&nbsp;&nbsp;&nbsp;&nbsp;&nbsp;"Kako znate da ona nije u stanju da čini to što, navodno, nije moguće učiniti?"
<BR>&nbsp;&nbsp;&nbsp;&nbsp;&nbsp;"Zato što bi, kako maločas rekoste, trebalo to da znam."
<BR>&nbsp;&nbsp;&nbsp;&nbsp;&nbsp;"Možda je ovladala vašim umom, te toga niste svesni."
<BR>&nbsp;&nbsp;&nbsp;&nbsp;&nbsp;Blis usmeri pogled naviše, zakolutavši očima. "Trevize, budite razumni. Čak i kada bi raspolagala neuobičajenim moćima, ne bi to bila u stanju da na meni izvede, jer ja nisam Blis, već Gea. Stalno to zaboravljate. Znate li, samo, kakva je mentalna moć čitave jedne združene planete? Da li zaista verujete da bi neki Izdvojenik, ma koliko nadaren bio, bio u stanju da nadvlada takvu moć?"
<BR>&nbsp;&nbsp;&nbsp;&nbsp;&nbsp;"Ne znate baš sve, Blis, i ne budite odveć samouvereni", odvrati Treviz mrzovoljno. "Ta stv... Ona nije baš tako dugo s nama. Za tako malo vremena ja bih, najverovatnije, naučio tek osnove nekog jezika, a ona već savršeno tečno govori galaktički, koristeći, gotovo, pun rečnik. Da, znam da joj vi pomažete, ali ipak, voleo bih kada biste prestali."
<BR>&nbsp;&nbsp;&nbsp;&nbsp;&nbsp;"Tačno je, rekla sam vam da joj pomažem, ali isto tako, rekla sam vam i da je neverovatno inteligentna. Do te mere inteligentna, da bih želela da postane deo Gee. Ukoliko bismo bili u stanju da je privučemo, i to dok je još dovoljno mlada, možda bismo mogli da o Solarijancima saznamo sve što nam je potrebno da bismo, konačno, apsorbovali čitav njihov svet. Moglo bi nam to biti od vrlo velike koristi."
<BR>&nbsp;&nbsp;&nbsp;&nbsp;&nbsp;"Zar vam nije jasno da su Solarijanci patološka vrsta Izdvojenika, čak i prema mojim merilima?"
<BR>&nbsp;&nbsp;&nbsp;&nbsp;&nbsp;"Kao deo Gee, neće to više biti."
<BR>&nbsp;&nbsp;&nbsp;&nbsp;&nbsp;"Blis, mislim da niste u pravu. Mislim da je ta mala Solarijanka opasna, i da bi trebalo da je se što pre otarasimo."
<BR>&nbsp;&nbsp;&nbsp;&nbsp;&nbsp;"A kako? Da je, jednostavno, izbacimo kroz prozor? Da je ubijemo, iseckamo na parčiće, i priključimo zalihama hrane?"
<BR>&nbsp;&nbsp;&nbsp;&nbsp;&nbsp;"Oh, Blis", prostenja Pelorat.
<BR>&nbsp;&nbsp;&nbsp;&nbsp;&nbsp;"To što ste upravo rekli ogavno je", reče Treviz, "i savršeno bezrazložno." On za trenutak oslušnu. Čuo se zvuk flaute, ravan i jednoličan, a razgovor koji su vodili bio je napola prigušen. "Kada sve ovo privedemo kraju trebalo bi da je vratimo na Solariju, pobrinemo se da ta planeta zauvek ostane odsečena od ostatka Galaksije. Ako mene pitate, imam osećaj da bi je trebalo uništiti. Ne verujem joj i plašim je se."
<BR>&nbsp;&nbsp;&nbsp;&nbsp;&nbsp;Blis se za trenutak zamisli, a onda odgovori: "Trevize, dobro mi je poznato da imate osobinu da donosite ispravne sudove, ali isto tako mi je poznato da od samog početka ispoljavate nenaklonost prema Falom. Pitam se nije razlog tome što ste na Solariji doživeli poniženje, koje je u vama pobudilo žestoku mržnju kako prema samoj planeti, tako i prema njenim stanovnicima? Budući da mi nije dozvoljeno da petljam po vašem umu, nisam u mogućnosti da to sa sigurnošću ustanovim. Ali molim vas, nemojte zaboraviti da bismo sada, da nismo poveli Falom sa sobom, još bili na Alfi - mrtvi, i, najverovatnije, pokopani."
<BR>&nbsp;&nbsp;&nbsp;&nbsp;&nbsp;"Blis, to mi je poznato, pa ipak..."
<BR>&nbsp;&nbsp;&nbsp;&nbsp;&nbsp;"Njenoj se inteligenciji treba diviti, a ne zavideti joj na njoj."
<BR>&nbsp;&nbsp;&nbsp;&nbsp;&nbsp;"Ne zavidim joj. Ja je se plašim"
<BR>&nbsp;&nbsp;&nbsp;&nbsp;&nbsp;"Njene inteligencije?"
<BR>&nbsp;&nbsp;&nbsp;&nbsp;&nbsp;Treviz zamišljeno obliza usne. "Ne, ne inteligencije."
<BR>&nbsp;&nbsp;&nbsp;&nbsp;&nbsp;"Pa, čega, onda?"
<BR>&nbsp;&nbsp;&nbsp;&nbsp;&nbsp;"Ne znam. Blis, kada bih znao zbog čega se plašim, možda bih prestao da se plašim. U pitanju je nešto što, jednostavno, ne razumem." Glas mu postade prigušen, kao da se obraća samom sebi. "Čini se da je čitava Galaksija preplavljena stvarima koje nisam u stanju da razumem. Zbog čega sam odabrao Geu? Zbog čega moram da pronađem Zemlju? Da li je posredi neka zagubljena pretpostavka na kojoj se temlji psihoistorija? Ukoliko jeste, u čemu se sastoji? I povrh svega, zbog čega Falom pobuđuje u meni osećaj nelagodnosti?"
<BR>&nbsp;&nbsp;&nbsp;&nbsp;&nbsp;"Na žalost", primeti Blis, "nisam u stanju da odgovorim na vaša pitanja." Ona ustade i iziđe iz sobe.
<BR>&nbsp;&nbsp;&nbsp;&nbsp;&nbsp;Pelorat se zagleda za njim, a onda se obrati Trevizu. "Golane, stvari ipak, nadam se, nisu tako mračne kao što izgledaju. Sve smo bliže i bliže Zemlji, i jednom kada se tamo nađemo, sve će se zagonetke razrešiti. U ovom trenutku, međutim, čini se da još niko ne pokušava da nam se ispreči na našem putu ka Zemlji."
<BR>&nbsp;&nbsp;&nbsp;&nbsp;&nbsp;Trevizove oči zasvetlucaše, i on reče Peloratu tihim glasom: "U stvari, želeo bih kada bi nam se nešto isprečilo."
<BR>&nbsp;&nbsp;&nbsp;&nbsp;&nbsp;Pelorat ga zabezeknuto pogleda. "Stvarno? A zbog čega?"
<BR>&nbsp;&nbsp;&nbsp;&nbsp;&nbsp;"Iskreno, pozdravio bih svaki znak života tamo dole."
<BR>&nbsp;&nbsp;&nbsp;&nbsp;&nbsp;Pelorat širom razrogači oči. "Jesi li, na kraju krajeva, ustanovio da je Zemlja zagađena radioaktivnošću?"
<BR>&nbsp;&nbsp;&nbsp;&nbsp;&nbsp;"Ne, baš. Ali je topla. Toplija nego što bih očekivao."
<BR>&nbsp;&nbsp;&nbsp;&nbsp;&nbsp;"Je li to rđav znak?"
<BR>&nbsp;&nbsp;&nbsp;&nbsp;&nbsp;"Ne mora biti. Mogla bi, čak, biti prilično topla, a da to ipak ne znači da život na njoj nije moguć. Prekrivač od oblaka dosta je debeo, i nema nimalo sumnje da je sačinjen od vodene pare; ti oblaci, zajedno sa preobilnom vodom iz okeana, možda su u stanju da potpomognu da se život održi, uprkos temperaturi koju smo proračunali na osnovu kratkotalasnog zračenja. Pa ipak, još nisam siguran. Jednostavno, ukoliko..."
<BR>&nbsp;&nbsp;&nbsp;&nbsp;&nbsp;"Da, Golane?"
<BR>&nbsp;&nbsp;&nbsp;&nbsp;&nbsp;"Pa, ukoliko Zemlja jeste zagađena radioaktivnošću, to bi sasvim dobro objasnilo činjenicu da je toplija nego što bi se moglo očekivati."
<BR>&nbsp;&nbsp;&nbsp;&nbsp;&nbsp;"Međutim, to ne znači da bi i obrnuto moralo biti tačno. Mislim to da činjenica da je toplija nego što bi se očekivalo neminovno mora značiti i da je zagađena."
<BR>&nbsp;&nbsp;&nbsp;&nbsp;&nbsp;"Ne. Ne, uopšte ne mora." Trevizu pođe za rukom da se na silu nasmeši. "Ipak, Janove, nemoj time previše lupati glavu. Kroz dan ili dva biću u stanju da ti nešto više kažem - i tada ćemo znati zasigurno."
<BR>
<BR>&nbsp;&nbsp;&nbsp;&nbsp;&nbsp;91.
<BR>&nbsp;&nbsp;&nbsp;&nbsp;&nbsp;Falom je sedela na ležaju duboko zamišljena, i kad Blis uđe u sobu ona za trenutak podiže oči, i odmah potom spusti glavu.
<BR>&nbsp;&nbsp;&nbsp;&nbsp;&nbsp;Blis joj se blago obrati: "Falom, šta nije u redu?"
<BR>&nbsp;&nbsp;&nbsp;&nbsp;&nbsp;"Blis, zbog čega me Treviz toliko ne podnosi?" upita devojčica.
<BR>&nbsp;&nbsp;&nbsp;&nbsp;&nbsp;"Zbog čega misliš da te ne podnosi?"
<BR>&nbsp;&nbsp;&nbsp;&nbsp;&nbsp;"Uvek me gleda tako nervozno... Je li to prava reč?"
<BR>&nbsp;&nbsp;&nbsp;&nbsp;&nbsp;"Moglo bi se i tako reći."
<BR>&nbsp;&nbsp;&nbsp;&nbsp;&nbsp;"Uvek, kada god sam u njegovoj blizini, gleda me nervozno. Lice mu se uvek pomalo grči."
<BR>&nbsp;&nbsp;&nbsp;&nbsp;&nbsp;"Falom, Treviz ima puno briga."
<BR>&nbsp;&nbsp;&nbsp;&nbsp;&nbsp;"Zbog toga što traga za Zemljom?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;Falom se za trenutak zamisli, a onda reče: "Naročito je nervozan kada ja pokrećem stvari oko sebe, ne dodirujući ih."
<BR>&nbsp;&nbsp;&nbsp;&nbsp;&nbsp;Blisino lice poprimi strog izraz. "Ali, Falom, zar ti nisam rekla da to ne činiš - naročito kada je Treviz u blizini?"
<BR>&nbsp;&nbsp;&nbsp;&nbsp;&nbsp;"Pa, eto, juče, baš u ovoj sobi, nisam ni primetila kako stoji na vratima i posmatra me. Pokušavala sam da uzdignem jednu od Pelovih knjiga i da je postavim da stoji na jednom ćošku. Niko zbog toga nije imao nikakve štete."
<BR>&nbsp;&nbsp;&nbsp;&nbsp;&nbsp;"Ipak, Falom, to Treviza čini nervoznim, i ne želim da činiš takve stvari, bio on prisutan ili ne."
<BR>&nbsp;&nbsp;&nbsp;&nbsp;&nbsp;"Da li ga nervoznim čini to što on nije u stanju to da uradi?"
<BR>&nbsp;&nbsp;&nbsp;&nbsp;&nbsp;"Možda."
<BR>&nbsp;&nbsp;&nbsp;&nbsp;&nbsp;"A da li ti to možeš da učiniš?"
<BR>&nbsp;&nbsp;&nbsp;&nbsp;&nbsp;Blis lagano odmahnu glavom. "Ne mogu."
<BR>&nbsp;&nbsp;&nbsp;&nbsp;&nbsp;"Ipak, to te ne čini nervoznom. Ni Pela."
<BR>&nbsp;&nbsp;&nbsp;&nbsp;&nbsp;"Ljudi se razlikuju međusobno."
<BR>&nbsp;&nbsp;&nbsp;&nbsp;&nbsp;"Znam", odvrati Falom, s iznenadnim prizvukom tvrdoće u glasu, što Blis iznenadi i navede je da se namršti.
<BR>&nbsp;&nbsp;&nbsp;&nbsp;&nbsp;"Šta to znaš, Falom?"
<BR>&nbsp;&nbsp;&nbsp;&nbsp;&nbsp;"Ja sam različita."
<BR>&nbsp;&nbsp;&nbsp;&nbsp;&nbsp;"Pa naravno. Upravo sam to i rekla. Ljudi se razlikuju međusobno."
<BR>&nbsp;&nbsp;&nbsp;&nbsp;&nbsp;"Moje telo je drugačije. I ja mogu da naterujem stvari da se pokreću."
<BR>&nbsp;&nbsp;&nbsp;&nbsp;&nbsp;"To je tačno."
<BR>&nbsp;&nbsp;&nbsp;&nbsp;&nbsp;Falom nastavi, sa prizvukom nečeg buntovničkog u glasu: "Ja moram da naterujem stvari da se kreću. Treviz ne bi smeo da se zbog toga ljuti na mene, a ni ti ne bi trebalo da me u tome sprečavaš."
<BR>&nbsp;&nbsp;&nbsp;&nbsp;&nbsp;"Ali, zbog čega moraš to da činiš?"
<BR>&nbsp;&nbsp;&nbsp;&nbsp;&nbsp;"Moram to da činim. Da vežbujem... Je li to prava reč?"
<BR>&nbsp;&nbsp;&nbsp;&nbsp;&nbsp;"Ne, baš. Kaže se 'da vežbam'."
<BR>&nbsp;&nbsp;&nbsp;&nbsp;&nbsp;"Tako je. Džembi mi je govorio da moram da vežbam svoje... svoje..."
<BR>&nbsp;&nbsp;&nbsp;&nbsp;&nbsp;"Transudktorske režnjeve?"
<BR>&nbsp;&nbsp;&nbsp;&nbsp;&nbsp;"Da. I da ih učinim moćnim. Tako da, kada odrastem, budem u stanju da upravljam svim robotima. Čak i samim Džembijem."
<BR>&nbsp;&nbsp;&nbsp;&nbsp;&nbsp;"Falom, ukoliko ti to nisi činila - ko je upravljao svim robotima?"
<BR>&nbsp;&nbsp;&nbsp;&nbsp;&nbsp;"Bander", odvrati Falom potpuno ravnodušno.
<BR>&nbsp;&nbsp;&nbsp;&nbsp;&nbsp;"Jesi li poznavala Bandera?"
<BR>&nbsp;&nbsp;&nbsp;&nbsp;&nbsp;"Naravno. Ugledavala sam Bandera mnogo puta. Trebalo je da postanem sledeći vlasnik Banderovog imanja, i to bi onda bilo Falomino imanje. Tako mi je Džembi rekao."
<BR>&nbsp;&nbsp;&nbsp;&nbsp;&nbsp;"Misliš, Bander je dolazio da te..."
<BR>&nbsp;&nbsp;&nbsp;&nbsp;&nbsp;Falom zapanjeno otvori usta, a onda odvrati grcavim glasom: "Banderu nikada ne bi palo na pamet da me..." Devojčica gotovo izgubi dah i lako uzdrhta, a onda objasni: "Ugledavala sam Banderovu sliku."
<BR>&nbsp;&nbsp;&nbsp;&nbsp;&nbsp;Pomalo oklevajući, Blis je upita: "Kako se Bander odnosio prema tebi?"
<BR>&nbsp;&nbsp;&nbsp;&nbsp;&nbsp;Falom uputi Blis pomalo začuđen pogled. "Bander bi me pitao da li mi je nešto potrebno, da li je sa mnom sve kako treba. Ali Džembi je uvek bio pokraj mene, tako da mi ništa nije bilo potrebno."
<BR>&nbsp;&nbsp;&nbsp;&nbsp;&nbsp;Ona pognu glavu i zagleda se u pod. Potom, stavivši ruke na oči, reče: "Ali onda se Džembi isključio. Mislim da je to bilo stoga što se i Bander... isključio."
<BR>&nbsp;&nbsp;&nbsp;&nbsp;&nbsp;"Zbog čega to kažeš?" upita Blis.
<BR>&nbsp;&nbsp;&nbsp;&nbsp;&nbsp;"Razmišljala sam o tome. Bander je upravljao svim robotima, i ako se Džembi isključio, i ako su se svi drugi roboti isključili, moguć je samo jedan razlog: da se i Bander isključio. Nije li tako?"
<BR>&nbsp;&nbsp;&nbsp;&nbsp;&nbsp;Blis ništa ne odgovori.
<BR>&nbsp;&nbsp;&nbsp;&nbsp;&nbsp;"Ali", nastavi Falom, "kada me budete vratili na Solarij, ja ću ponovo uključiti Džembija, kao i sve druge robote, i opet ću biti sretna."
<BR>&nbsp;&nbsp;&nbsp;&nbsp;&nbsp;"Zar nisi, Falom, sretna ovde, sa nama ?" upita Blis. "Makar samo malo? I makar samo ponekad?"
<BR>&nbsp;&nbsp;&nbsp;&nbsp;&nbsp;Falom podiže svoje suzama obliveno lice prema Blis, i odmahujući drhtavo glavom, odgovori: "Hoću svog Džembija."
<BR>&nbsp;&nbsp;&nbsp;&nbsp;&nbsp;Obuzeta dubokom naklonošću prema detetu, Blis ispruži ruke i čvrsto steže Falom u naručje. "Oh, Falom, tako bih želela da ti i Džembi budete ponovo zajedno", uzviknu ona, i tek tada, iznenada, shvati da i sama grca u suzama.
<BR>
<BR>&nbsp;&nbsp;&nbsp;&nbsp;&nbsp;92.
<BR>&nbsp;&nbsp;&nbsp;&nbsp;&nbsp;Pelorat uđe u sobu i zateče ih u tom stanju. Za trenutak, on se ukoči i upita: "Šta se to dešava?"
<BR>&nbsp;&nbsp;&nbsp;&nbsp;&nbsp;Blis se odmače od deteta i maši se malenog parčeta tkanine kako bi obrisala oči. Onda bezglasno odmahnu glavom, i Pelorat, sada ozbiljno zabrinut, ponovo upita: "Ama, šta se to dešava?"
<BR>&nbsp;&nbsp;&nbsp;&nbsp;&nbsp;"Falom", obrati se Blis devojčici, "hajde, odmori se malo. Smisluću već nešto, kako bi se bolje osećala. Ali ne zaboravi - volim te ništa manje nego što te je Džembi voleo."
<BR>&nbsp;&nbsp;&nbsp;&nbsp;&nbsp;Ona dohvati Pelorata za ruku i gotovo ga dovuče do obedovaonice, govoreći: "Ništa se ne dešava, Pele... Ništa."
<BR>&nbsp;&nbsp;&nbsp;&nbsp;&nbsp;"U pitanju je Falom, je li tako? I dalje joj nedostaje Džembi."
<BR>&nbsp;&nbsp;&nbsp;&nbsp;&nbsp;"Strašno joj nedostaje. I mi joj ni na koji način ne možemo pomoći. Mogu samo da joj kažem da je volim - što je, uostalom, puna istina. A kako da ne volim tako inteligentno i tako nežno stvorenje... Izvanredno je inteligentna. Treviz čak misli - previše inteligentna. Viđala je, znaš, svojevremeno Bandera - ili bolje rečeno njegovu holografsku sliku. Ipak, u osnovi je ravnodušna prema njegovoj uspomeni: o njemu govori hladno, bez ikakvih posebnih osećanja - a mogu i da shvatim zbog čega. Povezivala ih je samo činjenica da je Bander bio vlasnik onog imanja, i da je posle njega Falom trebalo da ga nasledi. Nikakav drugi odnos nije postojao."
<BR>&nbsp;&nbsp;&nbsp;&nbsp;&nbsp;"Da li Falom shvata da joj je Bander bio otac?"
<BR>&nbsp;&nbsp;&nbsp;&nbsp;&nbsp;"Ne otac - majka. Ako smo saglasni u pogledu toga da je Falom žensko, onda ni Bander nije mogao biti ništa drugo."
<BR>&nbsp;&nbsp;&nbsp;&nbsp;&nbsp;"Uzmi kako hoćeš, Blis, draga. Da li je Falom svesna da joj je Bander bio roditelj?"
<BR>&nbsp;&nbsp;&nbsp;&nbsp;&nbsp;"Nisam sigurna da bi, uopšte, bila u stanju da shvati šta znači roditeljski odnos. Možda i shvata, ali to ne obznanjuje. Činjenica je, međutim, da je dokonala da je Bander mrtav; shvatila je, naime, da Džembijevo 'isključenje' proishodi iz obustave dotoka energije, i budući da mu je energija pristizala preko Bandera... Sve me to užasava."
<BR>&nbsp;&nbsp;&nbsp;&nbsp;&nbsp;"A zbog čega, Blis?" upita Pelorat zamišljeno. "Na kraju krajeva, jedno je s drugim u logičnoj vezi."
<BR>&nbsp;&nbsp;&nbsp;&nbsp;&nbsp;"Još jedna logična veza može se otkriti u odnosu na Banderovu smrt. Na Solariji, sa njenim dugovekim i samotnim Vasionicima, smrt mora biti retka i teško zamisliva pojava. Doživljaj prirodne smrti mora da je ograničen na samo nekolicinu tamo, i najverovatnije ni ne postoji kao takav za neko solarijansko dete Falominih godina. Ukoliko Falom nastavi da razmišlja o Banderovoj smrti, počeće i da se pita zbog čega je Bander mrtav - i činjenica da je do toga došlo upravo u trenutku kada smo se mi, stranci, našli na toj planeti odvešće je do očevidnog zaključka - uzrok i posledica."
<BR>&nbsp;&nbsp;&nbsp;&nbsp;&nbsp;"To jest, da smo mi ubili Bandera."
<BR>&nbsp;&nbsp;&nbsp;&nbsp;&nbsp;"Pele, nismo mi ubili Bandera. Ja sam ga ubila."
<BR>&nbsp;&nbsp;&nbsp;&nbsp;&nbsp;"To njoj nikada neće pasti na um."
<BR>&nbsp;&nbsp;&nbsp;&nbsp;&nbsp;"Ali ja ću morati da joj to kažem. Kako stvari sada stoje, uzbuđena je zbog Treviza, a sasvim je jasno da je on vođa naše male družine. Za nju će to značiti, zdravo-za-gotovo, da je Treviz vinovnik Banderove smrti; misliš li, zaista, da bih ja mogla dozvoliti da Treviz bude okrivljen zbog nečega što nije počinio?"
<BR>&nbsp;&nbsp;&nbsp;&nbsp;&nbsp;"Ali, ipak, od kakve je sve to važnosti, Blis? Dete ionako ne oseća ništa prema svom oc... ovaj, majci. Sva njena osećanja vezana su za njenog robota, Džembija."
<BR>&nbsp;&nbsp;&nbsp;&nbsp;&nbsp;"Ali smrt majke prouzrokovala je i smrt njenog robota. Gotovo da, u jednom trenutku, nisam pred njom uzela na sebe odgovornost za to. Bila sam u vrlo velikom iskušenju."
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;"Zbog toga, da bih joj sve mogla objasniti na svoj način. Da bih je utešila. Da bih je sprečila da do tog saznanja sama dođe, razmišljajući o tome na način koji bi joj uskratio svaku mogućnost da za ono što se dogodilo pronađe opravdanje."
<BR>&nbsp;&nbsp;&nbsp;&nbsp;&nbsp;"Ali opravdanje postoji. To se dogodilo u samoodbrani. Da nisi postupila onako kako si postupila - u sledećem trenutku svi bismo bili mrtvi."
<BR>&nbsp;&nbsp;&nbsp;&nbsp;&nbsp;"To sam i želela da joj kažem, ali nisam bila u stanju. Plašila sam se da mi neće poverovati."
<BR>&nbsp;&nbsp;&nbsp;&nbsp;&nbsp;Pelorat odmahnu glavom, a onda, uzdahnuvši, upita: "Pomišljaš li, ponekad, da bi zaista bilo bolje da je nismo poveli sa sobom? Sve ovo čini te toliko nesretnom."
<BR>&nbsp;&nbsp;&nbsp;&nbsp;&nbsp;"Ne", odvrati Blis ljutito, "ne govori tako. Bila bih beskrajno nesrećnija kada bih morala, kao ovo sada, da sedim ovde i prisećam se kako nismo ništa učinili da sprečimo da jedno nevino dete bude nemilosrdno iskasapljeno zbog nečega što je bilo naše delo."
<BR>&nbsp;&nbsp;&nbsp;&nbsp;&nbsp;"Ali takvi adeti vladaju na Falominom svetu."
<BR>&nbsp;&nbsp;&nbsp;&nbsp;&nbsp;"Pele, nemoj dopustiti da tobom ovlada Trevizov način razmišljanja. Izdvojenicima, nekako, polazi za rukom da prihvate takve stvari i o tome više ne razmišljaju. Međutim, Gea teži da spase, a ne da uništi neki život - odnosno da, sedeći po strani, dopusti da jedan život bude izgubljen. Kao što svi dobro znamo, svaki se život u nekom trenutku mora okončati, kako bi se neki drugi život mogao razviti; ali to okončanje nikada ne sme biti konačno, nikada bez neke svrhe. Mada se nije mogla izbeći, već je i sama Banderova smrt nešto što je samo po sebi teško podneti; Falomina smrt prešla bi, jednostavno, sve granice."
<BR>&nbsp;&nbsp;&nbsp;&nbsp;&nbsp;"Pa", reče Pel, "pretpostavljam da si u pravu... Ipak, nisam te potražio zbog Falom. U stvari, reč je o Trevizu."
<BR>&nbsp;&nbsp;&nbsp;&nbsp;&nbsp;"Šta je s njim?"
<BR>&nbsp;&nbsp;&nbsp;&nbsp;&nbsp;"Blis, brinem zbog njega. Eno ga gde sedi i čeka da dobije neku pouzdaniju informaciju o Zemlji, ali ja nisam siguran da će moći da izdrži taj pritisak."
<BR>&nbsp;&nbsp;&nbsp;&nbsp;&nbsp;"Ne strahujem za njega. Ima on čvrst i stabilan um."
<BR>&nbsp;&nbsp;&nbsp;&nbsp;&nbsp;"Ipak, svi imamo svoje granice. Čuj, planeta Zemlja toplija je no što je on to očekivao; sam mi je to rekao. Rekao bih da čak pomišlja da je pretopla da bi na njoj mogao opstati život, mada, s druge strane, imam utisak da se veoma trudi da i samog sebe ubedi da nije tako."
<BR>&nbsp;&nbsp;&nbsp;&nbsp;&nbsp;"Možda je u pravu. Možda planeta nije pretopla da bi na njoj mogao opstati život."
<BR>&nbsp;&nbsp;&nbsp;&nbsp;&nbsp;"Pored toga, spreman je da prizna da ta toplota možda proističe iz činjenice da joj je površina zagađena radiaktivnošću; s druge strane, čini mi se, nastoji da i tu pomisao odbaci... Kroz dan ili dva dovoljno ćemo se približiti Zemlji, tako da sumnjama više neće biti mesta. Ali šta ako je Zemlja zaista zagađena?"
<BR>&nbsp;&nbsp;&nbsp;&nbsp;&nbsp;"Pa, u tom slučaju, moraće da tu činjenicu prihvati - kao činjenicu.
<BR>&nbsp;&nbsp;&nbsp;&nbsp;&nbsp;"Ali... ne znam kako da se izrazim - naime, kako da se izrazim u mentalnom smislu. Šta ako njegov um..."
<BR>&nbsp;&nbsp;&nbsp;&nbsp;&nbsp;Blis počeka nekoliko trenutaka, a onda, pomalo podsmešljivo, upita: "Aktivira detonator?"
<BR>&nbsp;&nbsp;&nbsp;&nbsp;&nbsp;"Da. Aktivira detonator. Ne bi li trebalo da učiniš nešto da mu, u ovom trenutku, daš novu snagu? Da ga - da tako kažem - malo smiriš i držiš pod kontrolom?"
<BR>&nbsp;&nbsp;&nbsp;&nbsp;&nbsp;"Ne, Pele. Ne verujem da bi do toga moglo doći, a pored toga, tu je i čvrst Gein stav da se po njegovom umu ne sme petljati."
<BR>&nbsp;&nbsp;&nbsp;&nbsp;&nbsp;"Ali u tome i jeste stvar. On poseduje tu neobičnu osobinu da 'bude u pravu' - kako god vi to već nazivali. Šok koji bi mogla proizvesti činjenica da se sva njegova nastojanja pretvaraju u prah, i to u trenutku kada se činilo da uspešno okončava svoje traganje, možda neće uništiti njegov um, ali bi mogao uništiti tu njegovu sposobnost da 'bude u pravu'. Gea i sama smatra da je u pitanju nešto krajnje izuzetno. Nije li upravo ta njegova sposobnost izložena najvećoj opasnosti da nestane?"
<BR>&nbsp;&nbsp;&nbsp;&nbsp;&nbsp;Blis osta nekoliko trenutaka zamišljena, a onda sleže ramenima. "Pa, možda ću morati da ga malo držim na oku."
<BR>
<BR>&nbsp;&nbsp;&nbsp;&nbsp;&nbsp;93.
<BR>&nbsp;&nbsp;&nbsp;&nbsp;&nbsp;Tokom sledećih trideset šest časova Treviz jedva da je bio svestan da se Blis, a u manjoj meri i Pelorat, takoreći ne odmiču od njega. Ipak, ta činjenica nije predstavljala ništa neuobičajeno, s obzirom na oskudni prostor na brodu; pored toga, druge su mu se misli vrzmale po glavi.
<BR>&nbsp;&nbsp;&nbsp;&nbsp;&nbsp;Ovog časa, sedeći za kompjuterom, odjednom ostade sasvim svestan činjenice da oboje stoje na vratima komandne prostorije. On podiže oči i zagleda se u njih bez ikakvog izraza.
<BR>&nbsp;&nbsp;&nbsp;&nbsp;&nbsp;"Dakle?" upita on veoma tihim glasom.
<BR>&nbsp;&nbsp;&nbsp;&nbsp;&nbsp;Peloratov glas zvučao je neobino. "Kako si, Golane?"
<BR>&nbsp;&nbsp;&nbsp;&nbsp;&nbsp;"Upitaj to Blis", odgovori on. "Već časovima ne skida oči s mene. Imam utisak da mi džara po mozgu... Nije li tako, Blis?"
<BR>&nbsp;&nbsp;&nbsp;&nbsp;&nbsp;"Nije. Niste u pravu, Golane", odvrati Blis ne uzbuđujući se. "Međutim, ukoliko vam je moja pomoć potrebna, tu sam... Da li vam je potrebna moja pomoć?"
<BR>&nbsp;&nbsp;&nbsp;&nbsp;&nbsp;"Ne, zbog čega? Bolje me ostavite nasamo. Oboje."
<BR>&nbsp;&nbsp;&nbsp;&nbsp;&nbsp;"Da li bi nam, molim te, rekao šta se događa?"
<BR>&nbsp;&nbsp;&nbsp;&nbsp;&nbsp;"Pogodi!"
<BR>&nbsp;&nbsp;&nbsp;&nbsp;&nbsp;"Da li je Zemlja...?"
<BR>&nbsp;&nbsp;&nbsp;&nbsp;&nbsp;"Jeste. Ono što su nam svi sve vreme govorili savršeno je tačno." Treviz pokaza rukom prema ekranu na kome se mogla videti noćna strana Zemlje koja je pomračivala sunce. Stajala je kao čvrst, taman krug, naspram zvezdanog neba, dok su joj rubovi bili opervaženi isprekidanim narandžastim odsjajima.
<BR>&nbsp;&nbsp;&nbsp;&nbsp;&nbsp;"Je li taj narandžasti odsjaj znak radioaktivnosti?" upita Pelorat.
<BR>&nbsp;&nbsp;&nbsp;&nbsp;&nbsp;"Nije. To je odraz sunčeve svetlosti u Zemljinoj atmosferi. Da u atmosferi nema toliko oblaka taj narandžasti odsjaj javljao bi se u obliku čistog, neisprekidanog prstena. Radioaktivnost nismo u stanju da vidimo. Atmosfera apsorbuje različita zračenja, uključujući i gama zrake. Međutim, ona proizvodi i takozvana sekundarna zračenja, srazmerno znatno slabija, ali je kompjuter, ipak, u stanju da ih otkrije. Ta su zračenja golom oku i dalje nevidljiva, ali kompjuter je u stanju da za svaku česticu ili talas zračenja načini odgovarajući foton u okviru vidljivog dela spektra, te da nam, na taj način, Zemlju predstavi u bojama koje, istina, nisu stvarne, ali koje jasno prikazuju vrste i intenzitet zračenja na njoj. Pogledajte."
<BR>&nbsp;&nbsp;&nbsp;&nbsp;&nbsp;Istog časa tamni disk Zemlje zasvetluca prigušenom, prljavoplavom bojom.
<BR>&nbsp;&nbsp;&nbsp;&nbsp;&nbsp;"Kakav je intenzitet zračenja na njoj?" upita Blis tihim glasom. "Dovoljan da bude jasno da ljudi tamo dole ne mogu opstati?"
<BR>&nbsp;&nbsp;&nbsp;&nbsp;&nbsp;"Ne samo ljudi", odvrati Treviz. "Nikakav život tamo dole ne bi mogao opstati. Planeta je nepodesna za bilo kakav oblik života; nema više ničega - i poslednja bakterija, i poslednji virus, davno su nestali."
<BR>&nbsp;&nbsp;&nbsp;&nbsp;&nbsp;"Da li bismo mogli da je ispitamo na licu mesta?" upita Pelorat. "Mislim, u svemirskoj odeći."
<BR>&nbsp;&nbsp;&nbsp;&nbsp;&nbsp;"Možda, tokom nekoliko časova - pre no što se i sami nepovratno ne ozračimo."
<BR>&nbsp;&nbsp;&nbsp;&nbsp;&nbsp;"Pa, onda, Golane, šta da radimo?"
<BR>&nbsp;&nbsp;&nbsp;&nbsp;&nbsp;"Šta da radimo?" Treviz se zagleda u Pelorata onim svojim pogledom u kome nije bilo nikakvog prepoznatljivog izraza. "Da li želiš da čuješ šta bih ja, stvarno, želeo da učinim? Želeo bih da odvedem tebe i Blis - i ono dete - natrag na Geu i da vas tamo zauvek ostavim. A potom, želeo bih da se vratim na Terminus i predam im brod. A potom, voleo bih da podnesem ostavku na položaj većnika - što bi, bez sumnje, gradonačelnicu zaista usrećilo. A potom, voleo bih da vodim život penzionera, prepustivši da stvari u Galaksiji teku svojim tokom. Ne bi me zanimali ni Seldonov Plan, ni Zadužbina, ni Druga Zadužbina, ni Gea. Neka Galaksija sama odabere svoj put. Za moga života ne bi se ništa izmenilo - a zbog čega bih i najmanju crkavicu dao za ono što će se dogoditi posle?"
<BR>&nbsp;&nbsp;&nbsp;&nbsp;&nbsp;"Ipak, Golane, siguran sam da ne misliš to što sada govoriš", žurno primeti Pelorat.
<BR>&nbsp;&nbsp;&nbsp;&nbsp;&nbsp;Treviz ga je nekoliko dugih trenutaka netremice posmatrao, a onda duboko udahnu vazduh. "Ne, ne mislim. Ali, oh, kako bih samo želeo da zaista mogu da učinim sve ono što sam maločas nabrojao!"
<BR>&nbsp;&nbsp;&nbsp;&nbsp;&nbsp;"Ostavimo to sada. Šta zaista nameravaš da učiniš?"
<BR>&nbsp;&nbsp;&nbsp;&nbsp;&nbsp;"Nameravam da još neko vreme zadržim brod u orbiti oko Zemlje. Da malo predahnem, da se povratim od svega ovoga, i da razmislim šta ćemo dalje. Osim.. Šta..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;Treviz kao da jedva prevali preko usana: "Osim... Šta, uopšte, još može da se učini? Šta je to za čim još vredi tragati? I šta je to, uopšte, što bi bilo vredno traganja?"
</P></TD></TR></TABLE>
<P class="next">
<A HREF=p20.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
