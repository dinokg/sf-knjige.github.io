<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>PONOVO NA POVRŠINI
<P>&nbsp;&nbsp;&nbsp;&nbsp;&nbsp;51.
<BR>&nbsp;&nbsp;&nbsp;&nbsp;&nbsp;Istog trena Treviz okrete glavu prema Blis. Lice joj je bilo bez ikakvog izraza, ali napeto, a oči usredsređene na Bandera da se činilo da ničega drugoga ne beše svesna.
<BR>&nbsp;&nbsp;&nbsp;&nbsp;&nbsp;Peloratove oči, u neverici, behu širom otvorene.
<BR>&nbsp;&nbsp;&nbsp;&nbsp;&nbsp;Ne znajući šta je Blis bila spremna, ili mogla da učini, Treviz je svim silama nastojao da se odupre sveprožimajućem osećanju gubitka (ne toliko zbog pomisli da treba da umre, koliko zbog toga što je trebalo da umre ne saznavši prethodno gde se Zemlja nalazi, niti zbog čega je odabrao Geu kao budućnost čovečanstva). Morao je pokušati da dobije u vremenu.
<BR>&nbsp;&nbsp;&nbsp;&nbsp;&nbsp;Nastojeći da mu glas ne uzdrhti i da mu reči budu jasne, Treviz se obrati Banderu: "Prikazali ste se kao uglađen i prijatan Solarijanac, Banderu. Niste se razbesnili zbog našeg upada u vaš svet. Bili ste savršeno ljubazni i proveli nas kroz svoje imanje i svoj dom, i koliko ste mogli, odgovorili na naša pitanja. Prema tome, vašem karakteru više bi priličilo kada biste nam dopustili da odemo odavde. Niko nikada neće saznati ni da smo kročili na ovu planetu, niti ćemo mi sami imati razloga da ovamo ponovo navratimo. Stigli smo na Solariju otvorena srca, ne tražeći ništa drugo do nekoliko objašnjenja."
<BR>&nbsp;&nbsp;&nbsp;&nbsp;&nbsp;"Ono što kažete potpuno je tačno", odvrati Bander nehajno, "i sve do ovog časa, poštedeo sam vam život. Međutim, glavu ste stavili u torbu onog trenutka kada je vaš brod zašao u atmosferu ove planete. Ono što sam mogao učiniti - i što je, možda, trebalo da učinim - jeste da vas odmah, pri prvom bliskom susretu sa vama, lišim života. Potom sam mogao izdati nalog odgovarajućem robotu da izvrši obdukciju i da mi dostavi sve podatke o Došljacima koji bi mi mogli biti od kristi.
<BR>&nbsp;&nbsp;&nbsp;&nbsp;&nbsp;Ipak, nisam to učinio. Prepustio sam se svojoj radoznalosti, popuštajući pred svojom pomalo lakoumnom prirodom; ali sada je dosta. Moram tome učiniti kraj. U stvari, već sam se preko svake mere poigrao sa bezbednošću Solarije; jer ukoliko bih vam, ustupajući pred nekom svojom slabošću, ipak dopustio da odavde odete, drugi od vašeg soja sigurno bi došli za vama, ma koliko čvrsta bila vaša obećanja da do toga neće doći.
<BR>&nbsp;&nbsp;&nbsp;&nbsp;&nbsp;Pri svemu tome, postoji još nešto. Vaša smrt biće savršeno bezbolna. Tek ću, jedva primetno, povisiti temperaturu vaših mozgova i učiniti ih neaktivnim. Nećete, pri tom, ništa osetiti. Život će se sam od sebe ugasiti. Najzad, pošto obdukcija i proučavanje vaših tela budu okončani, pretvoriće vas u pepeo jednim snažnim toplotnim mlazom i sve će biti gotovo."
<BR>&nbsp;&nbsp;&nbsp;&nbsp;&nbsp;"Ukoliko već moramo da umremo", primeti Treviz, nemam, dabome, ništa protiv brze i bezbolne smrti; ali zbog čega bismo, uopšte, morali da umremo kada nikome nismo naneli nikakvo zlo?"
<BR>&nbsp;&nbsp;&nbsp;&nbsp;&nbsp;"Već sam vaš dolazak ovamo, predstavlja zlo."
<BR>&nbsp;&nbsp;&nbsp;&nbsp;&nbsp;"Ta se tvrdnja ne zasniva ni na čemu razumnom, budući da nismo znali da sam naš dolazak ovamo predstavlja zlo."
<BR>&nbsp;&nbsp;&nbsp;&nbsp;&nbsp;"Svaki svet sam za sebe određuje šta za njega predstavlja zlo. Vama to može izgledati kao nešto proizvoljno, ili čak besmisleno, ali ne i nama; ovo je naš svet, i mi imamo sva prava da kažemo da ste u ovom ili onom počinili grešku, i da stoga zaslužujete da umrete."
<BR>&nbsp;&nbsp;&nbsp;&nbsp;&nbsp;Bander se nasmeši, kao da samo učestvuje u nekom prijatnom razgovoru, i nastavi: "Pored toga, nemate nikakvog prava da se pozivate na neku svoju uzvišenu mroljubivost. Imate pištolj čijim snažnim mikrotalasnim mlazom koji sve sažiže i sami ubijate. Taj pištolj čini isto ono što i ja nameravam da učinim, ali siguran sam da to čini mnogo grublje i bolnije. Ne biste, znam, nimalo oklevali da ga sada na meni upotrebite, samo da ga nisam lišio potrebne energije - ili kada bih bio toliko lud da vam omogućim slobodu kretanja koja bi vas mogla dovesti u iskušenje da ga potrgnete."
<BR>&nbsp;&nbsp;&nbsp;&nbsp;&nbsp;Glumeći očajanje i nastojaćei da ne pogleda Blis, kako Banderovu pažnju ne bi skrenuo na nju, Treviz zavapi: "Preklinjem vas, budite milostivi i ne činite to."
<BR>&nbsp;&nbsp;&nbsp;&nbsp;&nbsp;Odjednom se namrštivši, Bander odvrati: "Moram pre svega biti milostiv prema sebi samome i svom svetu, i stoga morate umreti."
<BR>&nbsp;&nbsp;&nbsp;&nbsp;&nbsp;On podiže ruku i ostog časa Treviza obavi tmina.
<BR>
<BR>&nbsp;&nbsp;&nbsp;&nbsp;&nbsp;52.
<BR>&nbsp;&nbsp;&nbsp;&nbsp;&nbsp;Osetivši u magnovenju kako ga proždire tmina, Trevizove se misli pokrenuše: je li ovo smrt?
<BR>&nbsp;&nbsp;&nbsp;&nbsp;&nbsp;I kao da njegove misli proizvedoše odjek, on začu šapat: "Je li ovo smrt?" Bio je to Peloratov glas.
<BR>&nbsp;&nbsp;&nbsp;&nbsp;&nbsp;Treviz pokuša da pomeri usne i ustanovi da ga ništa ne ometa u tome. "Zbog čega to pitaš?" prošapta on, namah osetivši ogromno olakšanje. "Već sama činjenica da si u stanju to da pitaš kaže ti da nisi mrtav."
<BR>&nbsp;&nbsp;&nbsp;&nbsp;&nbsp;"Postoje drevna predanja koja govore o životu posle smrti"
<BR>&nbsp;&nbsp;&nbsp;&nbsp;&nbsp;"Gluposti", promrmlja Treviz. "Blis? Blis, jeste li tu?"
<BR>&nbsp;&nbsp;&nbsp;&nbsp;&nbsp;Nije bilo odgovora.
<BR>&nbsp;&nbsp;&nbsp;&nbsp;&nbsp;Kao odjek, začu se Peloratov glas: "Blis? Blis? Golane, šta se to dogodilo?"
<BR>&nbsp;&nbsp;&nbsp;&nbsp;&nbsp;"Mora biti da je Bander mrtav", odgovori Treviz. "U tom slučaju, nije više u stanju da snabdeva energijom imanje. Zato je svuda mrak."
<BR>&nbsp;&nbsp;&nbsp;&nbsp;&nbsp;"Ali kako...? Misliš, Blis ga je ubila?"
<BR>&nbsp;&nbsp;&nbsp;&nbsp;&nbsp;"Najverovatnije. Nadam se samo da i sama nije povređena." On se podiže na kolema i, oslanjajući se na ruke, stade bauljati u savršenoj tmini podzemlja (ukoliko se zanemari jedva raspoznatljivo svetlucanje radioaktivnih atoma koji su se raspadali u zidovima).
<BR>&nbsp;&nbsp;&nbsp;&nbsp;&nbsp;A onda njegove ruke napipaše nešto meko i toplo. Nastavivši da opipava on razazna jednu nogu i smesta je ščepa. Bila je suviše mala da bi mogla biti Banderova. "Blis?"
<BR>&nbsp;&nbsp;&nbsp;&nbsp;&nbsp;Noga se pomeri i udari ga, i Treviz se smesta povuče.
<BR>&nbsp;&nbsp;&nbsp;&nbsp;&nbsp;"Blis?" ponovo on. "Recite nešto."
<BR>&nbsp;&nbsp;&nbsp;&nbsp;&nbsp;"Živa sam", začu se Blisin glas, čudno izmenjen.
<BR>&nbsp;&nbsp;&nbsp;&nbsp;&nbsp;"Jeste li dobro?" upita Treviz.
<BR>&nbsp;&nbsp;&nbsp;&nbsp;&nbsp;"Nisam." Gotovo istog časa prostorija se ponovo osvetli - jedva. Zidovi su slabašno svetlucali, zračeći svetlost nasumično - čas jače, čas slabije.
<BR>&nbsp;&nbsp;&nbsp;&nbsp;&nbsp;Bander je ležao zgrčen - nejasna sivkasta masa. Pokraj njega, pridržavajući mu glavu, klečala je Blis.
<BR>&nbsp;&nbsp;&nbsp;&nbsp;&nbsp;Ona podiže pogled prema Trevizu i Peloratu. "Solarijanac je mrtav", reče ona, i pri bledoj svetlosti na obrazima joj zablistaše suze.
<BR>&nbsp;&nbsp;&nbsp;&nbsp;&nbsp;Treviz se zapanji. "Zbog čega plačete?"
<BR>&nbsp;&nbsp;&nbsp;&nbsp;&nbsp;"Kako ne bih plakala? Ubila sam jedno živo biće, obdareno razumom i inteligencijom. A nisam to nameravala."
<BR>&nbsp;&nbsp;&nbsp;&nbsp;&nbsp;Treviz se saže da joj pomogne da ustane, ali ga ona odgurnu.
<BR>&nbsp;&nbsp;&nbsp;&nbsp;&nbsp;Pelorat zatim kleče kraj nje i obrati joj se nežnim glasom: "Molim te, Blis, čak ni ti nisi u stanju da ga vratiš u život. Ispričaj nam šta se dogodilo."
<BR>&nbsp;&nbsp;&nbsp;&nbsp;&nbsp;Dopustivši im ipak da je usprave, ona tupo odgovori: "I Gea je u moći da učini ono što je Bander nameravao. I Gea je u moći da upotrebi nejednako raspoređenu energiju Vaseljene i da je, isključivo mentalnim putem, usmeri da postigne željeni cilj."
<BR>&nbsp;&nbsp;&nbsp;&nbsp;&nbsp;"Poznato mi je to", reče Treviz, pokušavajući da je uteši, ali nisam ne znajući kako da to postigne. "Sećam se našeg prvog susreta u svemiru kada ste vi - ili bolje reći, Gea - ščepali naš brod. Palo mi je to na um onog trenutka kada me je Bander, oduzevši mi oružje, učinio nepokretnim. I vas je stavio pod svoju kontrolu, ali sam bio siguran da ste u stanju da, čim to ushtednete, razbijete njegovu blokadu."
<BR>&nbsp;&nbsp;&nbsp;&nbsp;&nbsp;"Niste u pravu. Da sam tada pokušala - ne bih uspela. Kada se", nastavi ona žalosno, "vaš brod onda našao u mom /našem/Geinom zagrljaju, Gea i ja smo bili odistinski jedno. Sada je, međutim, ovde hipersvemirski prostor, koji moju/našu/Geinu delotvornost znatno ograničava. Gea, kao što vam je poznato, ono što čini - čini čistom moći udruženih mozgova. Ipak, svim tim udruženim mozgovima nedostaju transduktorski režnjevi - koje je ovaj Solarijanac imao. Mi nismo u stanju da se tako tanano, tako delatno i tako neumorno služimo energijom - kao što je on to bio u stanju... Vidite i sami da nisam u mogućnosti da jače osvetlim ovu prostoriju, a ne znam ni koliko ću dugo biti u stanju da svetlost održim pre nego što se umorim. A on je bio u stanju da obezbeđuje energiju za čitavo ogromno imanje - čak i u snu."
<BR>&nbsp;&nbsp;&nbsp;&nbsp;&nbsp;"Pa ipak, zaustavili ste ga", primeti Treviz.
<BR>&nbsp;&nbsp;&nbsp;&nbsp;&nbsp;"Samo stoga što nije ni podozrevao kakvim moćima raspolažem", odvrati Blis, "i što nisam baš ništa učinila da mu ih makar nagovestim. Shodno tome, uopšte nije sumnjao u mene, niti je na mene obraćao pažnju. Sav se usredsredio na vas, Trevize, prvenstveno zbog toga što ste vi jedini nosili oružje - vidite, opet nam je bilo od velike koristi; sve što je trebalo da ja uradim bilo je da uvrebam priliku da ga zaustavim jednim brzim i neočekivanim udarcem. I kada je samo jedna pomisao obuzela njegov um - da nas ubije - i kada je svu pažnju usredsredio na to, i na vas, dobila sam priliku za udar."
<BR>&nbsp;&nbsp;&nbsp;&nbsp;&nbsp;"I sve se lepo završilo."
<BR>&nbsp;&nbsp;&nbsp;&nbsp;&nbsp;"Kako, Trevize, možete i da izgovorite nešto tako okrutno? Moja je samo namera bila da ga zaustavim; želela sam da ga onemogućim da koristi svoje transduktore. U trenutku iznenađenosti, kada je pokušao da nas ubije i kada je ustanovio da to nije u stanju - utvrdivši, umesto toga, da više ne kontroliše dotok energije i da se, čak, svetla gase i da nas obavija tama - ja sam još više pojačala svoj zahvat i poslala ga u stanje dubokog, ali normalnog sna, oslobađajući, istovremeno, njegove transudktore. Energija bi na taj način nastavila da dotiče, i mi bismo se mogli izvući odavde, dokopati se našeg broda i napustiti planetu. Očekivala sam da ću uspeti da stvari sredim tako da on, kada se konačno probudi, ne bude svestan ničega što se dogodilo od prvog trenutka kada nas je ugledao. Gea uvek nastoji da izbegne ubijanje kada god se nešto može postići bez oduzimanja života."
<BR>&nbsp;&nbsp;&nbsp;&nbsp;&nbsp;"Nešto je, očito, krenulo naopako. Šta to, Blis?" upita Pelorat nežno.
<BR>&nbsp;&nbsp;&nbsp;&nbsp;&nbsp;"Nikad se još nisam susrela ni sa čim sličnim tim transudktorskim režnjevima, i nisam imala dovoljno vremena da ih proučim i nešto više saznam o njima. Jednostavno sam izvršila silovit prepad, nastojeći da ga blokiram; međutim, po svemu sudeći, načinila sam grešku. Nisam, naime, sprečila dotok energije do njegovih transudktora, već njeno isticanje. Energija, kao što vam je poznato, neprestano i u velikim količinama dotiče u njegove transudktore, ali mozak se obezbeđuje tako što je istovremeno, i u istim količinama, istiskuje, prenoseći je dalje. Međutim, kada sam postavila blokadu i zaustavila njeno oticaje, ona se istog časa stala gomilati u transduktorskim režnjevima i, tokom samo jedne sekunde, dostigla kritičnu tačku; nagli porast temperature razorio je moždane proteine i kod njega je nastupila trenutna smrt. Svetla su se pogasila i ja sam, pokušala da uklonim blokadu; bilo je, međutim, prekasno."
<BR>&nbsp;&nbsp;&nbsp;&nbsp;&nbsp;"Ne vidim, draga, da si mogla učiniti išta drugo, osim onoga što si učinila", primeti Pelorat.
<BR>&nbsp;&nbsp;&nbsp;&nbsp;&nbsp;"Imajući u vidu da sam oduzela nekome život - to nije nikakva uteha."
<BR>&nbsp;&nbsp;&nbsp;&nbsp;&nbsp;"Ali Bander se spremao da nas ubije", podseti je Treviz.
<BR>&nbsp;&nbsp;&nbsp;&nbsp;&nbsp;"To jeste bio razlog da ga zaustavim, ali ne i da ga ubijem."
<BR>&nbsp;&nbsp;&nbsp;&nbsp;&nbsp;Treviz za trenutak oklevaše. Nije želeo da ispolji nestrpljenje koje ga je obuzimalo; nije imao nameru da povredi ili još više uznemiri Blis, koja je, na kraju krajeva, predstavljala njihovu jedinu odbranu na ovom neprijateljskom svetu.
<BR>&nbsp;&nbsp;&nbsp;&nbsp;&nbsp;"Blis", obrati joj se on, "vreme je da se pozabavimo posledicama Banderovog nestanka. Budući da ga više nema, došlo je do poremećaja u dotoku energije na ovom imanju. Ostali Solarijanci će to primetiti ranije ili kasnije - verovatno ranije - i to će ih navesti da pokušaju da ustanove u čemu je stvar. Ne verujem da biste bili u stanju da se oduprete eventualnom zajedničkom napadu nekolicine. S druge strane, kao što maločas sami rekoste, nećete biti u stanju da još dugo održavate ograničeni dotok energije. Stoga je od najveće važnosti da što hitnije iziđemo na površinu, i da se bez ikakvog oklevanja domognemo našeg broda."
<BR>&nbsp;&nbsp;&nbsp;&nbsp;&nbsp;"Ali Golane", upita Pelorat, "kako da to izvedemo? Ovde, pod zemljom, prevalili smo ko zna koliko kilometara, neprestano krividajući. Mislim da je ovo ovde pravi lavirint, i što se mene tiče, nemam ni najmanjeg pojma kuda da krenemo da bismo izišli na površinu. Oduvek sam se krajnje loše orijentisao."
<BR>&nbsp;&nbsp;&nbsp;&nbsp;&nbsp;Obazrevši se oko sebe, Treviz je morao da prizna da je Pelorat savršeno u pravu. "Ipak", reče on, "pretpostavljam da postoji veći broj prolaza do površine, i možda nema potrebe da tragamo za onim kojim smo došli ovamo."
<BR>&nbsp;&nbsp;&nbsp;&nbsp;&nbsp;"Ali ne znamo gde se nalazi nijedan od tih, eventualnih, drugih prolaza. Kako onda da ih pronađemo?"
<BR>&nbsp;&nbsp;&nbsp;&nbsp;&nbsp;Treviz se okrenu prema Blis. "Možete li vi, mentalnim putem, ustanoviti položaj nekog od njih, kako bismo se izvukli odavde?"
<BR>&nbsp;&nbsp;&nbsp;&nbsp;&nbsp;"Svi roboti, na čitavom imanju, prestali su da funkcionišu. U stanju sam, istina, da otkrijem blede tragove života, osetno ispod praga razuma, ali jedino obaveštenje koje sam u prilici da na taj način dobijem jeste da se površina nalazi 'gore', što i sami znamo."
<BR>&nbsp;&nbsp;&nbsp;&nbsp;&nbsp;"Pa, u tom slučaju", prihvati Treviz, "moraćemo da sami potražimo prolaz ka površini."
<BR>&nbsp;&nbsp;&nbsp;&nbsp;&nbsp;"Tek tako, nasumice", užasnu se Pelorat. "Nikada nećemo uspeti."
<BR>&nbsp;&nbsp;&nbsp;&nbsp;&nbsp;"Možda hoćemo, Janove", usprotivi se Treviz. "Ukoliko krenemo u potragu možda ćemo, na kraju, naći izlaz, ma koliko izgledi za to bili maleni. Druga mogućnost je da, jednostavno, ostanemo gde smo, a ukoliko tako postupimo izgledi za uspeh su nam zaista nikakvi. Hajdemo, i najmanji izgledi bolji su nego nikakvi."
<BR>&nbsp;&nbsp;&nbsp;&nbsp;&nbsp;"Trenutak", smiri ih Blis. "Čini mi se da sam osetila nešto."
<BR>&nbsp;&nbsp;&nbsp;&nbsp;&nbsp;"Šta to?" upita Treviz.
<BR>&nbsp;&nbsp;&nbsp;&nbsp;&nbsp;"Nečiji mozak."
<BR>&nbsp;&nbsp;&nbsp;&nbsp;&nbsp;"Nekog razumnog bića?"
<BR>&nbsp;&nbsp;&nbsp;&nbsp;&nbsp;"Da, ali čini mi se, nerazvijenog. Međutim, ono što sam u stanju da sasvim jasno razaberem jeste nešto drugo."
<BR>&nbsp;&nbsp;&nbsp;&nbsp;&nbsp;"Šta?" upita Treviz , nastojeći da i ovog puta suzbije nestrpljivost.
<BR>&nbsp;&nbsp;&nbsp;&nbsp;&nbsp;"Strah! Nepodnošljiv strah", odgovori Blis šapatom.
<BR>
<BR>&nbsp;&nbsp;&nbsp;&nbsp;&nbsp;53.
<BR>&nbsp;&nbsp;&nbsp;&nbsp;&nbsp;Treviz se žalosno obazre oko sebe. Bilo mu je, razume se, poznato gde su ušli, ali nije gajio ni najmanju iluziju u pogledu svojih mogućnosti da ponovo pronađe put kojim su dovde došli. Najzad, jedva da je obratio pažnju na sve te krivine i zavoje. Ko bi, uopšte, mogao i pretpostaviti da će se naći u položaju da tragaju za izlaskom odavde, bez ičije pomoći i pri prigušenoj, treperavoj svetlosti?
<BR>&nbsp;&nbsp;&nbsp;&nbsp;&nbsp;"Blis", upita on, "verujete li da možete da pokrenete vozilo?"
<BR>&nbsp;&nbsp;&nbsp;&nbsp;&nbsp;"Sigurna sam, Trevize, da bih mogla, ali to ne znači da bih bila u stanju da njime upravljam", odgovori Blis.
<BR>&nbsp;&nbsp;&nbsp;&nbsp;&nbsp;"Rekao bih", primeti Pelorat, "da je Bander vozilom upravljao mentalnim putem. Nisam primetio da je, tokom vožnje, išta dotakao."
<BR>&nbsp;&nbsp;&nbsp;&nbsp;&nbsp;"Naravno, upravljao je vozilom mentalnim putem", prihvati Blis blago. "Ali, Pele, na koji način? Mogao si, isto tako, reći da se služio komandama, ali ako ne znam kako se komandama upravlja, to mi je od male koristi. Je li tako?"
<BR>&nbsp;&nbsp;&nbsp;&nbsp;&nbsp;"Ipak, mogli biste pokušati", reče Treviz.
<BR>&nbsp;&nbsp;&nbsp;&nbsp;&nbsp;"Ukoliko bih pokušala, morala bih na to usredsrediti čitav svoj um, bez ostataka; a u tom slučaju, bojim se da bismo ostali bez svetla. U tmini u kojoj bismo se našli vozilo nam ne bi bilo od neke pomoći, čak i kada bih znala kako da njime upravljam."
<BR>&nbsp;&nbsp;&nbsp;&nbsp;&nbsp;"U tom slučaju, pretpostavljam da ćemo morati da pešice lutamo unaokolo?"
<BR>&nbsp;&nbsp;&nbsp;&nbsp;&nbsp;"Bojim se da je upravo tako."
<BR>&nbsp;&nbsp;&nbsp;&nbsp;&nbsp;Treviz se zagleda u gustu, neprozirnu tminu što se prostirala neposredno iza ruba svetlosti koju je pružala tinjava svetiljka. Niti je išta video, niti šta čuo.
<BR>&nbsp;&nbsp;&nbsp;&nbsp;&nbsp;"Blis", upita on, "da li još osećate prisustvo onog preplašenog uma?"
<BR>&nbsp;&nbsp;&nbsp;&nbsp;&nbsp;"Da, osećam."
<BR>&nbsp;&nbsp;&nbsp;&nbsp;&nbsp;"Možete li nam reći gde se nalazi? Možete li nas odvesti do njega,"
<BR>&nbsp;&nbsp;&nbsp;&nbsp;&nbsp;"Mentalni osećaj prostire se u pravoj liniji. Obična materija ne prelama ga u vidljivijoj meri, te stoga mogu da kažem da dopire iz onog pravca."
<BR>&nbsp;&nbsp;&nbsp;&nbsp;&nbsp;Ona ukaza prstom na jedno mesto na jedva osvetljenom delu zida, i dodade: "Ali, dabome, ne možemo se probiti kroz zid da bismo doprli do njega. Najbolje bi bilo slediti hodnike, i nastojati da se probijemo sledeći pravac u kome se prisutnost nepoznatog sve više ispoljava. Ukratko, moraćemo da pribegnemo igri toplo-hladno."
<BR>&nbsp;&nbsp;&nbsp;&nbsp;&nbsp;"Pa, u tom slučaju, krenimo odmah."
<BR>&nbsp;&nbsp;&nbsp;&nbsp;&nbsp;Pelorat ih zaustavi. "Čekaj, Golane; jesi li zaista siguran da bi trebalo da tragamo za tim nepoznatim, ma ko bio u pitanju? Ukoliko je ono toliko zaplašeno, možda postoje razlozi i za naš, poražavajući strah?"
<BR>&nbsp;&nbsp;&nbsp;&nbsp;&nbsp;Pomalo nestrpljivo, Treviz odmahnu glavom. "Janove, nemamo nikakvog izbora. U pitanju je neki živi stvor koji bi, preplašen na smrt ili ne, možda bio voljan - a možda i ne bi - da nas uputi kako ćemo stići do površine."
<BR>&nbsp;&nbsp;&nbsp;&nbsp;&nbsp;"I Bandera ćemo ostaviti tek tako, da leži ovde?" upita nevoljno Pelorat.
<BR>&nbsp;&nbsp;&nbsp;&nbsp;&nbsp;Treviz nabra obrve. "Ma hajde, Janove. Ni u pogledu toga nemamo nikakvog izbora. Posle svega, ovde će se ipak pojaviti neki Solarijanac, ponovo pokrenuti robote, i neki od njih pronaći će Bandera i pobrinuti se za njega - nadam se, samo, ne pre no što mi budemo već daleko odavde, savršeno bezbedni."
<BR>&nbsp;&nbsp;&nbsp;&nbsp;&nbsp;Prepustivši Blis čelno mesto, oni konačno krenuše. Osvetljenje je, u njenoj neposrednoj blizini, uvek bivalo nešto jače. Ona se zaustavljala kod svakih vrata, na svakoj raskrsnici u hodniku, nastojeći da ustanovi iz kog pravca je pristizao osećaj besomučnog straha. Povremeno bi ušla kroz neka vrata, kretala nekim zavijutkom, i ponovo se vraćala da proveri neki drugi mogući put; za sve to vreme Treviz ju je bespomoćno posmatrao.
<BR>&nbsp;&nbsp;&nbsp;&nbsp;&nbsp;Svaki put kada se činilo da je Blis imala na umu nešto sasvim određeno, odlučno se uputivši u nekom pravcu, svetla su se, u tom smeru, palila pre no što je uopšte stigla do njih. Trevizu se činilo da je osvetljenje sada, uopšte, bilo bolje, - možda stoga što su mu se oči već sasvim privikle na polutamu, a možda i stoga što je Blis postepeno uspevala da sa više efikasnosti kontroliše dotok energije. U jednom trenutku, dok su prolazili pored jednog od onih metalnih stubova pobodenih u zemlju, ona ga je dodirnula i osvetljenje se istog časa pojačalo. Blis je samo klimnula, kao da je veoma zadovoljna sama sobom.
<BR>&nbsp;&nbsp;&nbsp;&nbsp;&nbsp;Ništa im se, dokle god im je pogled sezao, nije činilo makar prepoznatljivim. Izgledalo im je kao da nasumice tumaraju delovima ogromnog podzemnog prebivališta kroz koje, pri dolasku, uopšte nisu prošli.
<BR>&nbsp;&nbsp;&nbsp;&nbsp;&nbsp;Treviz je sve vreme pokušavao da uoči neki hodnik koji bi se, pod ošrim uglom, pružao naviše; takođe, pomno je osmatrao tavanicu, neće li na njoj zapaziti neki nagoveštaj otvora. Ništa, međutim, nije bio u stanju da primeti, i činilo se da im je onaj preplašeni stvor jedina prilika da ponovo iziđu na površinu.
<BR>&nbsp;&nbsp;&nbsp;&nbsp;&nbsp;Hodali su u potpunoj tišini, osim šumova koje su pričinjavali njihovi vlastiti koraci; u potpunoj tami, osim svetiljki koje su im osvetljavale put u njihovoj neposrednoj blizini; kroz potpuno mrtvilo, osim znakova života koje su oni sami odavali. Povremeno bi naišli na obris nekog robota koji bi sedeo, ili stajao, u polutami, bez ikakvog pokreta. U jednom trenutku naišli su na nekog robota koji je ležao postrance, sablasno zgrčenih udova. Mora biti, pomislio je Treviz, da ga je nagli prekid u dotoku qenergije zatekao u raskoraku, te se jednostavno sručio tamo gde se zatekao. Živ ili mrtav, Bander nije bio u stanju da vlada silom gravitacije. Možda su, u tom trenutku, svi roboti, na čitavom Banderovom posedu, ležali ili stajali savršeno nepokretni; neće, bez sumnje, proteći mnogo vremena pre no što to bude zapaženo izvan Banderovog imanja.
<BR>&nbsp;&nbsp;&nbsp;&nbsp;&nbsp;A možda i neće, odjednom pomisli Treviz. Solarijancima je sigurno bilo poznato kada je neko od njihovih trebalo da umre - usled starosti ili fizičke oronulosti. Svi oni bili bi unapred upozoreni i spremni za taj trenutak. Bandera je, međutim, smrt zadesila iznenada, bez ikakvog prethodnog nagoveštaja, u najboljim godinama. Ko bi, dakle, to mogao i pretpostaviti? Ko bi to, uopšte, mogao očekivati? I ko bi, uostalom, uopšte pažljivo motrio na to šta se događa na njegovom imanju?
<BR>&nbsp;&nbsp;&nbsp;&nbsp;&nbsp;Ali ne (Treviz smesta odagna od sebe ohrabrujuće i utešne misli kao opasne, kao nešto što bi ga moglo zavarati ispunjavajući ga prekomernim samopouzdanjem). Solarjinci će, nema sumnje, zapaziti da je sve na Banderovom imanju odjednom stalo, i sigurno će nešto preduzeti. Malo ko među njima, po svoj prilici, ne bi bio zainteresovan da ga nasledi, i stoga jedva da je bilo verovatno da na Banderovu smrt ne obrate nikakvu pažnju.
<BR>&nbsp;&nbsp;&nbsp;&nbsp;&nbsp;"Aparati za prečišćavanje vazduha su stali", progovori Pelorat, ne zvučeći nimalo sretno. "Na ovakvom mestu, u podzemlju, prečistači vazduha moraju sve vreme da rade, i Bander ih je snabdevao energijom. Sada, međutim, više ne rade."
<BR>&nbsp;&nbsp;&nbsp;&nbsp;&nbsp;"Ne mari, Janove", odgovori mu Treviz. "U ovom praznom prebivalištu imamo dovoljno vazduha, čak i za više godina."
<BR>&nbsp;&nbsp;&nbsp;&nbsp;&nbsp;"Pa ipak. Psihološki, to ne deluje nimalo prijatno."
<BR>&nbsp;&nbsp;&nbsp;&nbsp;&nbsp;"Molim te, Janove, ne paniči... Blis, jeste li nešto pronašli?"
<BR>&nbsp;&nbsp;&nbsp;&nbsp;&nbsp;"Na pravom smo putu, Trevize", odgovori ona. "Osećaj straha postaje sve jači, i čini mi se sve jasnijim odakle dolazi."
<BR>&nbsp;&nbsp;&nbsp;&nbsp;&nbsp;Sada je koračala znatno sigurnije, sve manje oklevajući kada bi se našla na nekoj raskrsnici.
<BR>&nbsp;&nbsp;&nbsp;&nbsp;&nbsp;"Tamo! Tamo!" odjednom uzviknu ona. "Sada ga sasvim dobro razaznajem."
<BR>&nbsp;&nbsp;&nbsp;&nbsp;&nbsp;"Čak i ja sada mogu da ga čujem", odvrati Treviz suvo.
<BR>&nbsp;&nbsp;&nbsp;&nbsp;&nbsp;Sve troje smesta se zaustaviše, zadržavši dah. Mogli su da čuju tiho ječanje, povremeno prekidano glasnim jecajima.
<BR>&nbsp;&nbsp;&nbsp;&nbsp;&nbsp;Oni kročiše u jednu prostranu sobu, i kada se svetla upališe, videše da je, za razliku od svih drugih u kojima su do tada boravili, bila živopisno i bogato nameštena.
<BR>&nbsp;&nbsp;&nbsp;&nbsp;&nbsp;U sredini sobe nalazio se jedan blago pognut robot; ruke su mu bile ispružene u pokretu koji se gotovo mogao protumačiti kao izraz beskrajne nežnosti. Bio je, naravno, potpuno nepokretan.
<BR>&nbsp;&nbsp;&nbsp;&nbsp;&nbsp;Na nekome ko se nalazio iza robota lepršala je odeća. Jedno okruglo, preplašeno oko izvirivalo je iz tkanine; i dalje se moglo čuti srceparajuće jecanje.
<BR>&nbsp;&nbsp;&nbsp;&nbsp;&nbsp;Treviz zaobiđe robota i s druge strane mu se ukaza jedna malena prilika koja odmah stade da vrišti. Stvorenje se saplete, pade na pod i osta ležeći, pokrivši oči, mlatarajući nogama u svim pravcima kao da želi da od sebe odagna opasnost ma iz kog pravca mogla doći, vrišteći, vrišteći...
<BR>&nbsp;&nbsp;&nbsp;&nbsp;&nbsp;Blis uzviknu, iako je svima bilo jasno: "Pa to je dete!"
<BR>
<BR>&nbsp;&nbsp;&nbsp;&nbsp;&nbsp;54.
<BR>&nbsp;&nbsp;&nbsp;&nbsp;&nbsp;Treviz odstupi korak ili dva, zapanjen. Šta je ovo dete radilo ovde? Bander je bio toliko ponosan na svoj usamljenički život, toliko je držao do njega.
<BR>&nbsp;&nbsp;&nbsp;&nbsp;&nbsp;Manje sposoban da, suočivši se sa nekom nerazumljivom pojavom, razmišlja u skladu sa gvozdenom logikom, Pelorat istog časa razabra o čemu je reč i naglas primeti: "Rekao bih da je ovo dete Banderov naslednik."
<BR>&nbsp;&nbsp;&nbsp;&nbsp;&nbsp;"Banderovo dete", složi se Blis, "ali odviše nejako, čini mi se, da bi ga moglo naslediti. Solarijanci će morati da potraže nekog drugog."
<BR>&nbsp;&nbsp;&nbsp;&nbsp;&nbsp;Blis nije skidala pogled sa deteta; nije ga, međutim, posmatrala napregnuto, već na neki pitom, opčinjavajući način, i detinji vrisak ponovo polako pređe u tihe jecaje, da bi konačno i jecaji sasvim utihnuli. Dete napokon otvori oči i zagleda se u Blis. Telo su mu još potresali samo povremeni uzdasi.
<BR>&nbsp;&nbsp;&nbsp;&nbsp;&nbsp;Blis stade nešto utešiteljski da govori - isprekidanim rečima koje su malo šta značile same po sebi, ali čija je svrha bila da pojačaju smirujuće dejstvo njenih misli. Izgledalo je kao da, mentalnim putem, petlja po detinjem umu, nastojeći da dovede u red njegova uzburkana osećanja.
<BR>&nbsp;&nbsp;&nbsp;&nbsp;&nbsp;Lagano, ne skidajući pogled sa Blis, dete se uspravi, još nesigurno na nogama, a onda se maši rukom za zanemelog, nepokretnog robota. Potom obujmi rukama masivnu robotovu nogu, kao da traži osećaj sigurnosti u samom tom dodiru.
<BR>&nbsp;&nbsp;&nbsp;&nbsp;&nbsp;"Pretpostavljam", reče Treviz, "da mu je robot staratelj, ili možda vaspitač. Rekao bih da Solarijanci jednostavno nisu u stanju da se staraju jedni o drugima, čak ni roditelji o vlastitoj deci."
<BR>&nbsp;&nbsp;&nbsp;&nbsp;&nbsp;"A ja pretpostavljam da je i dete hermafrodit", javi se Pelorat.
<BR>&nbsp;&nbsp;&nbsp;&nbsp;&nbsp;"Moralo bi tako biti", saglasi se Treviz.
<BR>&nbsp;&nbsp;&nbsp;&nbsp;&nbsp;I dalje u potpunosti obuzeta detetom Blis mu se stade lagano približavati, ispruženih ruku ali dlanova okrenutih k sebi, kao da želi da naglasi da mu ne smera nikakvo zlo. Dete je ćutke stajalo, posmatrajući Blis kako mu prilazi; samo se još čvršće pripivši uz robota.
<BR>&nbsp;&nbsp;&nbsp;&nbsp;&nbsp;Blis se obraćala detetu: "Hajde, dete, toplo... blago... toplo, prijatno, bezbedno... dete... bezbedno... bezbedno..."
<BR>&nbsp;&nbsp;&nbsp;&nbsp;&nbsp;Ona zastade i, ne osvrćući se, reče jedva čujno: "Pele, obrati mu se na njegovom jeziku. Reci mu da smo roboti koji treba da se pobrinu za njega, jer je sve na imanju stalo."
<BR>&nbsp;&nbsp;&nbsp;&nbsp;&nbsp;"Roboti!" uzviknu Pelorat, iskreno zaprepašćen.
<BR>&nbsp;&nbsp;&nbsp;&nbsp;&nbsp;"Moramo mu se predstaviti kao roboti, jer ih se ne plaši. Moguće je da još nikada nije ugledalo neko ljudsko biće, čak ni da ima ikakvu predstavu o njima."
<BR>&nbsp;&nbsp;&nbsp;&nbsp;&nbsp;"Nisam siguran da se mogu setiti pravih reči", kolebao se Pelorat. "Ne znam ni starovremensku, reč za 'robota'."
<BR>&nbsp;&nbsp;&nbsp;&nbsp;&nbsp;"Reci, onda, jednostavno 'robot', Pele. Ako ne uspe, pokušaj sa nečim poput 'metalno biće'. Pokušaj sa bilo čim što ti padne na pamet."
<BR>&nbsp;&nbsp;&nbsp;&nbsp;&nbsp;Lagano, izgovarajući reč po reč, Pelorat se obrati detetu arhaičnim govorom. Dete ga pogleda, lagano se namršti, kao da nastoji da ga što bolje shvati.
<BR>&nbsp;&nbsp;&nbsp;&nbsp;&nbsp;"Kad već s njim razgovaraš", dobaci mu Treviz, "mogao bi ga upitati i kako da se izvučemo odavde."
<BR>&nbsp;&nbsp;&nbsp;&nbsp;&nbsp;"Ne, ne još", reče Blis. "Najpre da pridobijemo njegovo poverenje. Za izlaz ćemo ga pitati kasnije."
<BR>&nbsp;&nbsp;&nbsp;&nbsp;&nbsp;I dalje netremice posmatrajući Pelorata, dete opusti svoj stisak oko robota i progovori tankim ali melodičnim glasom.
<BR>&nbsp;&nbsp;&nbsp;&nbsp;&nbsp;"Govori odveć brzo da bih ga mogao razumeti", primeti Pelorat s nelagodnošću.
<BR>&nbsp;&nbsp;&nbsp;&nbsp;&nbsp;"Zatraži mu da ponovi što je rekao, ali sporije", posavetova ga Blis. "Činim sve što mogu da ga smirim i uklonim osećaj straha iz njega."
<BR>&nbsp;&nbsp;&nbsp;&nbsp;&nbsp;Saslušavši detinje reči, Pelorat im prevede: "Čini mi se da pita šta je sa Džembijem. To je, po svemu sudeći, njegov robot."
<BR>&nbsp;&nbsp;&nbsp;&nbsp;&nbsp;"Proveri i uveri se, Pele."
<BR>&nbsp;&nbsp;&nbsp;&nbsp;&nbsp;Pelorat se ponovo obrati detetu, i saslušavši njegov odgovor, potvrdi: "Tako je, Džembi je njegov robot. A detetu je ime, kako samo kaže, Falom."
<BR>&nbsp;&nbsp;&nbsp;&nbsp;&nbsp;"Vrlo dobro!" zadovoljno reče Blis. A onda, smešeći se blistavim, srećnim osmehom, i upirući prstom na njega, ponovo se obrati detetu: "Falom. Dobar Falom. Hrabar Falom." Pritisnuvši potom rukom vlastite grudi, ona dodade: "Blis."
<BR>&nbsp;&nbsp;&nbsp;&nbsp;&nbsp;Dete se nasmeši. Dok se smešilo izgledalo je veoma lepo. "Blis", odvrati ono, izgovarajući slovo 's' pomalo trapavo.
<BR>&nbsp;&nbsp;&nbsp;&nbsp;&nbsp;Treviz se umeša. "Blis, ako biste mogli da ponovo pokrenete robota, možda bi umeo da kaže ono što nas zanima. Pelorat bi mogao s njim da razgovara, baš kao i sa detetom."
<BR>&nbsp;&nbsp;&nbsp;&nbsp;&nbsp;"Ne", odvrati Blis. "Pogrešili bismo. Prva dužnost robota je da pruži detetu svu moguću zaštitu. Ukoliko bismo ga pokrenuli, istog časa bi postao svestan našeg prisustva, prisustva stranih ljudskih bića, i mogao bi nas napasti bez razmišljanja. Nikakvom stranom ljudskom biću nije ovde mesto. A ako bih ga ponovo isključila - ništa od njega ne bismo mogli da izvučemo. Pored toga ako bi dete ponovo suočili sa isključenjem možda jedinog roditelja za koga uopšte zna, moglo bi... Ne, nikako; to ne bi valjalo."
<BR>&nbsp;&nbsp;&nbsp;&nbsp;&nbsp;"Ali", obrati joj se Pelorat bago, "slušali smo da robot ni po koju cene ne sme naneti zlo nijednom ljudskom biću..."
<BR>&nbsp;&nbsp;&nbsp;&nbsp;&nbsp;"Tako je", odvrati Blis, "ali nije nam poznato šta su Solarijanci, praveći svoje robote, u njih ugradili. Ipak, pri svemu tome, čak i ako je u robota ugrađena zapovest da ne sme povrediti nijedno ljudsko biće, on bi se mogao naći u situaciji da bira između deteta i troje nepoznatih koje možda ne bi ni prepoznao kao ljudska bića, te bi stoga bio prinuđen da ih smatra pukim uljezima. Nema, čini mi se, nikakve sumnje da bi odabrao dete i da bi nas napao."
<BR>&nbsp;&nbsp;&nbsp;&nbsp;&nbsp;Ona se ponovo okrete prema detetu. "Falom", obrati mu se ona, i pokazujući prstom, reče: "Blis... Pel... Trev."
<BR>&nbsp;&nbsp;&nbsp;&nbsp;&nbsp;"Pel... Trev", poslušno ponovi dete.
<BR>&nbsp;&nbsp;&nbsp;&nbsp;&nbsp;Blis se lagano približi detetu, šireći ruke, ali ono, netremice je posmatrajući, koraknu unazad.
<BR>&nbsp;&nbsp;&nbsp;&nbsp;&nbsp;"Mirno, Falome", reče Blis. "Dobar, Falom. Dodirnuti, Falom. Dodirnuti, Falom. Lep, Falom."
<BR>&nbsp;&nbsp;&nbsp;&nbsp;&nbsp;Dete zakorači prema njoj i Blis uzdahnu. "Dobar, Falom."
<BR>&nbsp;&nbsp;&nbsp;&nbsp;&nbsp;Blis dodirnu detetovu obnaženu ruku, jer je i ono, kao i njegov roditelj, na sebi imalo samo tuniku, otvorenu spreda, i pregaču oko bedara. Njen dodir bio je nežan i blag. Zatim skloni ruku, počeka nekoliko trenutaka, pa ga ponovo dodirnu, blago ga tapšući po mišici.
<BR>&nbsp;&nbsp;&nbsp;&nbsp;&nbsp;Detinje oči se napola zatvoriše, pod snažnim, smirujućim dejstvom Blisinog uma.
<BR>&nbsp;&nbsp;&nbsp;&nbsp;&nbsp;Blisine ruke lagano krenuše nagore, blago, jedva ih dotičući, prema detinjim ramenima, nastavljajući uz vrat, pa preko ušiju, zavlačeći se ispod njegove smeđe kose, da bi se, konačno, zaustavile iza detetovih ušiju.
<BR>&nbsp;&nbsp;&nbsp;&nbsp;&nbsp;Trenutak potom, ona spusti ruke i reče: "Transduktorski režnjevi još su maleni. Kost lobanje na tom mestu nije sasvim očvrsla. Tu se, za sada, nalazi samo deblji sloj kože; kada režnjevi izrastu do svoje pune mere kožnati deo će se izbočiti, a kost će sasvim očvrsnuti... To, drugim rečima, znači da dete u ovom trenutku nije u stanju da upravlja imanjem; čak ni da pokrene svog robota... Pele, upitaj ga koliko mu je godina."
<BR>&nbsp;&nbsp;&nbsp;&nbsp;&nbsp;Pelorat se obrati detetu, i saslušavši odgovor, saopšti: "Ako sam ga dobro razumeo, kaže da mu je četrnaest godina."
<BR>&nbsp;&nbsp;&nbsp;&nbsp;&nbsp;"Jedva da bih mu dao jedanaest", primeti Treviz.
<BR>&nbsp;&nbsp;&nbsp;&nbsp;&nbsp;"Dužina godine na ovom svetu možda se ne podudara sasvim sa Standardnom Galaktičkom Godinom. Pored toga, poznato je da su Vasionci imali duži životni vek, te stoga, ukoliko su im Solarijanci u tom pogledu nalik, moguće je da imaju duži razvojni period. Na kraju krajeva, njegove nam godine malo znače."
<BR>&nbsp;&nbsp;&nbsp;&nbsp;&nbsp;Nestrpljivo pucnuvši jezikom, Treviz reče: "Dosta antropologije. Moramo se što pre domoći površine, i s obzirom na to da pred sobom imamo dete, samo uzaludno gubimo vreme. Ono, najverovatnije, ni ne zna put do površine. Možda čak nije ni čulo da tako nešto uopšte postoji."
<BR>&nbsp;&nbsp;&nbsp;&nbsp;&nbsp;Blis pozva: "Pele!"
<BR>&nbsp;&nbsp;&nbsp;&nbsp;&nbsp;Pelorat je, dakako, znao šta od njega očekuje, i ponovo stupi u razgovor sa Falomom. Razmena reči, međutim, ovog puta potraja osetno duže.
<BR>&nbsp;&nbsp;&nbsp;&nbsp;&nbsp;Najzad, on im saopšti: "Dete zna šta je sunce. Kaže da ga je čak i videlo. Ja, međutim, mislim da je, zapravo, videlo drveće. Nekako mi nije izgledalo kao da sasvim tačno zna šta ta reč znači - ili bar šta znači reč koju sam ja upotrebio..."
<BR>&nbsp;&nbsp;&nbsp;&nbsp;&nbsp;"Dobro, Janove", požuri ga Treviz, "pređi na stvar."
<BR>&nbsp;&nbsp;&nbsp;&nbsp;&nbsp;"Rekao sam Falomu da bismo možda bili u stanju, ukoliko nas izvede na površinu, da ponovo pokrenemo robota. U stvari, rekao sam mu da ćemo ga pokrenuti. Mislite li da bismo zaista to mogli?"
<BR>&nbsp;&nbsp;&nbsp;&nbsp;&nbsp;"Razmišljaćemo o tome kasnije", prihvati Treviz. "Da li ti je rekao da je spreman da nas povede?"
<BR>&nbsp;&nbsp;&nbsp;&nbsp;&nbsp;"Jeste. Mislio sam, znate, da bi dete bilo spremnije da to učini ukoliko mu obećam da ćemo ponovo pokrenuti robota. Bojim se, ipak, da bismo ga mogli razočarati..."
<BR>&nbsp;&nbsp;&nbsp;&nbsp;&nbsp;"Ma hajde", prekinu ga Treviz, "počni već jednom. "Sve to biće bez ikakvog značaja ukoliko ostanemo ovde zatočeni."
<BR>&nbsp;&nbsp;&nbsp;&nbsp;&nbsp;Pelorat reče nešto detetu i ono krete, ali se gotovo odmah zaustavi tražeći pogledom Blis.
<BR>&nbsp;&nbsp;&nbsp;&nbsp;&nbsp;Blis ispruži ruku i pristupi mu, i njih dvoje pođoše dalje držeći se za ruke.
<BR>&nbsp;&nbsp;&nbsp;&nbsp;&nbsp;"Ja sam tvoj novi robot", obrati mu se ona, umilno se smešeći.
<BR>&nbsp;&nbsp;&nbsp;&nbsp;&nbsp;"Čini mi se da ga to prilično usrećuje", progunđa Treviz.
<BR>&nbsp;&nbsp;&nbsp;&nbsp;&nbsp;Pelorat i Treviz krenuše za njima i Treviz se, za trenutak, upita da li je osećaj sreće prožeo dete jer ga je Blis u njemu izazvala, ili što će se naći na površini, ili što je steklo tri nova robota, ili možda, što će dobiti nazad Džembija, jedinog roditelja za koga je znalo. Na kraju krajeva, to uopšte nije bilo važno - sve dok je dete bilo voljno da ih vodi ka površini.
<BR>&nbsp;&nbsp;&nbsp;&nbsp;&nbsp;Činilo se, dok su odmicali, da se dete nijednog trenutka ne koleba. Koračalo je bez zastajkivanja, čak i kada bi naišli na raskrsnicu. Da li je, odista, dobro znalo kuda ide, ili mu je, pak, bilo svejedno? Da li se, možda, samo zabavljalo, savršeno ravnodušno prema konačnom ishodu?
<BR>&nbsp;&nbsp;&nbsp;&nbsp;&nbsp;Osećajući, međutim, da se kreću sa nešto većim naporom, Trevizu je bilo jasno da se hodnik blago uspinje; sve vreme podskakujući, sa nesumnjivim osećajem važnosti, dete je pokazivalo u smeru ispred njih, neprestano čavrljajući.
<BR>&nbsp;&nbsp;&nbsp;&nbsp;&nbsp;Treviz pogleda Pelorata i ovaj, nakašljavši se, objasni: "Čini mi se da spominje 'izlaz'..."
<BR>&nbsp;&nbsp;&nbsp;&nbsp;&nbsp;"Nadam se da si ga ispravno razumeo", prihvati Treviz.
<BR>&nbsp;&nbsp;&nbsp;&nbsp;&nbsp;Dete se, u tom trenutku, odvoji od Blis i stade da trči. Pokazivalo je na jedno mesto na podu, nešto tamnije od njegovih drugih delova. Dete stade na to mesto, poskoči na njemu nekoliko puta, a onda se okrete prema njima s izrazom iskrene zbunjenosti i poče nešto ubrzano govoriti.
<BR>&nbsp;&nbsp;&nbsp;&nbsp;&nbsp;Blis odmah shvati u čemu je stvar i reče, mršteći se: "Potrebno je više energije... Ovo me zaista iscrpljuje."
<BR>&nbsp;&nbsp;&nbsp;&nbsp;&nbsp;Lice joj se malo zacrvene i svetla se prigušiše, ali vrata tik ispred Faloma se otvoriše i on oduševljeno uzviknu.
<BR>&nbsp;&nbsp;&nbsp;&nbsp;&nbsp;Dete jurnu kroz otvorena vrata, i Pelorat i Treviz pohitaše za njim. Blis krenu poslednja, i okrenuvši se pre no što su se vrata ponovo zatvorila, vide da su se svetla iza nje sasvim ugasila. Ona počeka još nekoliko trenutaka, da povrati dah; izgledala je prilično iznureno.
<BR>&nbsp;&nbsp;&nbsp;&nbsp;&nbsp;"Pa", obazre se Pelorat, "napolju smo. Ali gde je naš brod?"
<BR>&nbsp;&nbsp;&nbsp;&nbsp;&nbsp;Svi su stajali nepomično, okupani zracima zalazaćeg sunca.
<BR>&nbsp;&nbsp;&nbsp;&nbsp;&nbsp;"Čini mi se", promrmlja Treviz, "da se nalazi negde u onom pravcu."
<BR>&nbsp;&nbsp;&nbsp;&nbsp;&nbsp;"I meni se tako čini", potvrdi Blis. "Pođimo", dodade ona, i ponovo uze Faloma za ruku.
<BR>&nbsp;&nbsp;&nbsp;&nbsp;&nbsp;Izuzev šuma njihovih vlastitih koraka i povremenog glasanja životinja, vladala je savršena tišina. U jednom trenutku prođoše pored nekog robota koji je, nepokretan i još uvek držeći u rukama predmet čija im svrha nije bila poznata, stajao kraj jednog drveta.
<BR>&nbsp;&nbsp;&nbsp;&nbsp;&nbsp;Iz puke radoznalosti, Pelorat načini pokret kao da želi da mu se približi, ali ga Treviz opomenu: "Ostavi ga, Janove. Moramo da žurimo."
<BR>&nbsp;&nbsp;&nbsp;&nbsp;&nbsp;U daljini ugledaše još jednog robota, čudno iskrivljenog.
<BR>&nbsp;&nbsp;&nbsp;&nbsp;&nbsp;"Pretpostavljam da ih ima posvuda, na čitavom imanju, kilometrima unaokolo." A onda pobedonosno uzviknu: "Ah, evo broda!"
<BR>&nbsp;&nbsp;&nbsp;&nbsp;&nbsp;Oni ubrzaše korake, a onda, gotovo istog časa, zastadoše. Falom ispusti piskav krik.
<BR>&nbsp;&nbsp;&nbsp;&nbsp;&nbsp;Pored broda nalazilo se nešto nalik na letelicu krajnje primitivne izrade, krhke građe i sa elisom koja je, očigledno, neštedimice rasipala energiju. Između letelice i grupice Došljaka stajale su četiri ljudske prilike.
<BR>&nbsp;&nbsp;&nbsp;&nbsp;&nbsp;"Prekasno", uzviknu Treviz. "Izgubili smo previše vremena. Šta ćemo sada?"
<BR>&nbsp;&nbsp;&nbsp;&nbsp;&nbsp;Pelorat se naglas upita: "Četiri Solarijanca? Ali to je nemoguće. Solarijanci se nikada ne bi toliko približili jedan drugom. Da nisu, možda, u pitanju njihove holografske projekcije?"
<BR>&nbsp;&nbsp;&nbsp;&nbsp;&nbsp;"Ne", odgovori Blis, "više su nego stvarni. Sigurna sam u to. Sigurna sam, međutim, da nisu ni Solarijanci. Nema nikakve sumnje u pogledu njihovih mozgova. Pred sobom imamo robote."
<BR>
<BR>&nbsp;&nbsp;&nbsp;&nbsp;&nbsp;55.
<BR>&nbsp;&nbsp;&nbsp;&nbsp;&nbsp;"Pa", obrati se Treviz svojim pratiocima sa prizvukom umora u glasu, "krenimo!" I on nastavi da lagano, kao da broji korake, korača prema brodu. Ostali krenuše za njim.
<BR>&nbsp;&nbsp;&nbsp;&nbsp;&nbsp;Gotovo bez daha, Pelorat mu doviknu: "Trevize, šta nemeravaš da učiniš?"
<BR>&nbsp;&nbsp;&nbsp;&nbsp;&nbsp;"Ukoliko su zaista roboti, moraće da se povinuju naređenjima."
<BR>&nbsp;&nbsp;&nbsp;&nbsp;&nbsp;Roboti su i dalje mirno stajali, i Treviz ih je, dok su im se približavali, kradomice pogledavao.
<BR>&nbsp;&nbsp;&nbsp;&nbsp;&nbsp;Da, mora da su bili roboti. Njihova lica, iako nalik na ljudska - čak im je i koža izgledala kao ljudska - bila su začuđujuće bezizražajna. Na sebi su imali nešto nalik na uniforme, i odeća im je pokrivala i najmanji delić tela, osim lica. Čak su i na rukama imali tanke, ali neprozirne rukavice.
<BR>&nbsp;&nbsp;&nbsp;&nbsp;&nbsp;Treviz im nehajno mahnu, na način koji je nedvosmisleno označavao poziv da odstupe u stranu.
<BR>&nbsp;&nbsp;&nbsp;&nbsp;&nbsp;Roboti se ni ne pomeriše.
<BR>&nbsp;&nbsp;&nbsp;&nbsp;&nbsp;Treviz se šapatom obrati Peloratu. "Janove, naredi im da se sklone. Nastoj da budeš krajnje ubedljiv."
<BR>&nbsp;&nbsp;&nbsp;&nbsp;&nbsp;Pelorat pročisti grlo i, iznenada progovorivši punim baritonom, obrati se robotima sporim glasom, obilno se pri tom služeći rukama, nastojeći da kretnjama da isto značenje kao i Treviz maločas. Jedan od robota, koji je možda bio tek nešto malo viši od ostalih, odvrati mu na to hladnim i oštrim glasom.
<BR>&nbsp;&nbsp;&nbsp;&nbsp;&nbsp;Pelorat se okrete prema Trevizu. "Čini mi se da je rekao da nas smatra Došljacima."
<BR>&nbsp;&nbsp;&nbsp;&nbsp;&nbsp;"Reci im da smo ljudska bića i da moraju poslušati naša naređenja."
<BR>&nbsp;&nbsp;&nbsp;&nbsp;&nbsp;Robot, međutim, ponovo progovori, galaktičkim jezikom koji je, ma koliko zvučao neobično, bio prilično razumljiv. "Razumeo sam vaše reči, Došljače. Ja govorim galaktički jezik. Mi smo Roboti Čuvari."
<BR>&nbsp;&nbsp;&nbsp;&nbsp;&nbsp;"U tom slučaju, shvatili ste da smo ljudska bića i da nas, shodno tome, morate poslušati."
<BR>&nbsp;&nbsp;&nbsp;&nbsp;&nbsp;"Imamo nalog, Došljače, da slušamo samo Upravljače. Vi niste Upravljač, čak ni Solarijanac. Upravljač Bander nije se odazvao u trenutku redovnog kontakta, pa smo došli ovamo da na licu mesta ustanovimo u čemu je stvar. To nam je dužnost. Zatekli smo ovde svemirski brod tuđinske izrade, nekoliko Došljaka, i ustanovili da su svi Banderovi roboti isključeni. Gde je Upravljač Bander?"
<BR>&nbsp;&nbsp;&nbsp;&nbsp;&nbsp;Treviz odmahnu glavom i odgovori lagano i razgovetno: "Nemamo pojma o čemu govorite. Kompjuter na našem brodu se pokvario, i protivno našim namerama, našli smo se u blizini ove čudne planete. Spustili smo se jedino da bismo ustanovili gde se nalazimo. Roboti su već bili isključeni. Nemamo ni najmanju predstavu o tome šta se ovde moglo dogoditi."
<BR>&nbsp;&nbsp;&nbsp;&nbsp;&nbsp;"To što govorite malo je verovatno. Ukoliko svi roboti na ovom imanju miruju, i ako je dotok energije obustavljen, to bi moralo značiti da Upravljač Bander više nije u životu. Ne čini se, međutim, ni malo logičnom pretpostavka da je on umro baš u trenutku kada ste se vi spustilil na ovu planetu. Između te dve stvari mora da postoji uzajamna veza."
<BR>&nbsp;&nbsp;&nbsp;&nbsp;&nbsp;Treviz odgovori, bez ikakve druge namere do da još više zapetlja stvar i da, budući stranac, svojim potpunim nerazumevanjem, potkrepi vlastitu bezazlenost: "Ali dotok energije nije obustavljen. Vi i vaši pratioci niste isključeni."
<BR>&nbsp;&nbsp;&nbsp;&nbsp;&nbsp;"Mi smo Roboti Čuvari", odgovori robot. "Mi ne pripadamo nijednom pojedinačnom Upravljaču. Mi pripadamo ovom svetu. Nama energija ne dotiče ni od jednog Upravljača; služimo se vlastitom, atomskom energijom. Ponovo vas pitam - gde je Upravljač Bander?"
<BR>&nbsp;&nbsp;&nbsp;&nbsp;&nbsp;Treviz se obazre oko sebe. Pelorat se ušeprtljao; Blis je stajala stisnutih usana, ali potpuno mirna. Falom uzdrhta, ali Blis mu stavi ruku na rame i dete se ukruti, dok mu lice izgubi svaki izraz. (Da li je to Blis delovala na njega?)
<BR>&nbsp;&nbsp;&nbsp;&nbsp;&nbsp;Robot ponovo upita: "Još jednom, i poslednji put, gde je Upravljač Bander?"
<BR>&nbsp;&nbsp;&nbsp;&nbsp;&nbsp;"Ne znam", odgovori Treviz, mršteći se.
<BR>&nbsp;&nbsp;&nbsp;&nbsp;&nbsp;Robot klimnu i dvojica njegovih pratilaca istog se časa udaljiše. "Moji drugovi Čuvari pretražiće Banderovo prebivalište. U međuvremenu, bićete zadržani radi saslušavanja. Predajte mi to što nosite okačeno na bokovima", zatraži robot.
<BR>&nbsp;&nbsp;&nbsp;&nbsp;&nbsp;Treviz odstupi za korak. "Ove stvari potpuno su bezopasne."
<BR>&nbsp;&nbsp;&nbsp;&nbsp;&nbsp;"Nijedan pokret, više. Ne zanima me njihova svrha, niti da li su opasne ili bezopasne. Zahtevam da mi ih predate."
<BR>&nbsp;&nbsp;&nbsp;&nbsp;&nbsp;"Ne dolazi u obzir."
<BR>&nbsp;&nbsp;&nbsp;&nbsp;&nbsp;Robot mu se približi jednim korakom, i pre no što je Treviz bio u stanju da razabere šta se događa, njegova ruka sunu. Robotova šaka nađe se na Trevizovom ramenu; stisak se pojača, potiskujući ga ka tlu. Treviz pade na kolena.
<BR>&nbsp;&nbsp;&nbsp;&nbsp;&nbsp;"Predajte mi te stvari", zatraži robot. On ispruži drugu ruku.
<BR>&nbsp;&nbsp;&nbsp;&nbsp;&nbsp;"Ne dolazi u obzir", zastenja Treviz.
<BR>&nbsp;&nbsp;&nbsp;&nbsp;&nbsp;Blis hitro pristupi i pre nego što je Treviz, čvrsto u robotovom stisku, mogao bilo šta učiniti da je u tome spreči, izvuče atomski pištolj iz futrole i pruži ga robotu. "Čekaj, Čuvaru", mahnu mu ona, "samo trenutak i dobićeš i drugo. Tako... A sada, oslobodi mog prijatelja."
<BR>&nbsp;&nbsp;&nbsp;&nbsp;&nbsp;Držeći oba oružja u ruci robot odstupi, i Treviz se lagano pridiže, žestoko trljajući levo rame, lica zgrčenog od bola.
<BR>&nbsp;&nbsp;&nbsp;&nbsp;&nbsp;(Falom poče tiho da ječi, i Pelorat ga, pomalo zbunjeno, podiže i čvrsto prigrli).
<BR>&nbsp;&nbsp;&nbsp;&nbsp;&nbsp;Obraćajući se Trevizu, Blis besno prošapta: "Zbog čega mu se odupirete? Može vas smlaviti malim prstom."
<BR>&nbsp;&nbsp;&nbsp;&nbsp;&nbsp;Treviz zastenja i odgovori stisnutih usana: "Zbog čega ga onda vi ne sredite?"
<BR>&nbsp;&nbsp;&nbsp;&nbsp;&nbsp;"To i pokušavam. Ali treba mi vremena. Mozak mu je gotovo neprobojan, potpuno obuzet ispunjavanjem naloga, i teško ga je pomeriti. Moram ga malo bolje proučiti. Nastojte da dobijemo u vremenu."
<BR>&nbsp;&nbsp;&nbsp;&nbsp;&nbsp;"Nemojte ga proučavati. Jednostavno, uništite ga", odvrati Treviz, takođe šapatom.
<BR>&nbsp;&nbsp;&nbsp;&nbsp;&nbsp;Blis uputi brz pogled prema robotu. Usredsređeno je proučavao oružje, dok drugi, koji je ostao s njim, nije skidao oči sa Došljaka. Činilo se, međutim, da ni jedan ni drugi ne mare za šapate koje su međusobno razmenjivali Blis i Treviz.
<BR>&nbsp;&nbsp;&nbsp;&nbsp;&nbsp;"Ne", odgovori Blis. "Ne želim više nikakvo uništavanje. Na prethodnoj planeti ubili smo jednog i ozledili drugog psa. A i sami znate šta se ovde dogodilo." (Ona ponovo, kradomice, pogleda Robote Čuvare). "Gea nije spremna da, bez velike nevolje, nekome oduzima život ili razum. Potrebno mi je vremena da ovo mirno okončam."
<BR>&nbsp;&nbsp;&nbsp;&nbsp;&nbsp;Ona se odmaknu od Treviza i netremice se zagleda u robota.
<BR>&nbsp;&nbsp;&nbsp;&nbsp;&nbsp;"Ovo su oružja", napokon se oglasi robot.
<BR>&nbsp;&nbsp;&nbsp;&nbsp;&nbsp;"Nisu", dočeka ga Treviz.
<BR>&nbsp;&nbsp;&nbsp;&nbsp;&nbsp;"Jesu", umeša se Blis, "ali više nisu upotrebljiva. Ostali su bez energetskog naboja."
<BR>&nbsp;&nbsp;&nbsp;&nbsp;&nbsp;"Zaista? A zbog čega vučete sa sobom oružja koja su ostala bez energetskog naboja? Ili, možda, ipak, nisu?" Robot je držao jedno od oružja u stisnutoj šaci, pri čemu mu se palac našao na pravo mesto. "Da li se ovde aktivira?"
<BR>&nbsp;&nbsp;&nbsp;&nbsp;&nbsp;"Da", odgovori Blis. "Ukoliko biste sada pritisli palcem oružje bi se aktiviralo, pod uslovom da sadrži energetski naboj - što u ovom času nije slučaj."
<BR>&nbsp;&nbsp;&nbsp;&nbsp;&nbsp;"Jeste li baš sigurni?" Robot uperi oružje u Treviza. "I dalje tvrdite da se, ukoliko ga aktiviram, ništa neće dogoditi?"
<BR>&nbsp;&nbsp;&nbsp;&nbsp;&nbsp;"Ništa se neće dogoditi", potvrdi Blis.
<BR>&nbsp;&nbsp;&nbsp;&nbsp;&nbsp;Treviz je stajao kao skamenjen, nesposoban da izgovori ijednu reč. On jeste proverio atomski pištolj, pošto je Bander uklonio energetski naboj iz njega, i zaista je bio prazan; međutim, robot je držao u ruci neuronski bič. A to oružje Treviz nije proveravao.
<BR>&nbsp;&nbsp;&nbsp;&nbsp;&nbsp;Ukoliko se u biču nalazila i najmanja količina energije, bilo bi to sasvim dovoljno da se nadraže nervi bola - i malopređašnji zahvat robotove ruke izgledao bi kao prijateljski stisak u poređenju s onim što bi Treviz tek imao priliku da iskusi.
<BR>&nbsp;&nbsp;&nbsp;&nbsp;&nbsp;Jednom prilikom, dok je još bio u Svemiroplovačkoj akademiji, Treviz je, kao i svi kadeti, bio obavezan da iskusi veoma blagi udar neutronskog biča. Tek toliko da bi shvatio čemu je udar biča nalik. Nikada, posle toga, Trevizu ni na pamet nije palo da se u to pobliže upućuje.
<BR>&nbsp;&nbsp;&nbsp;&nbsp;&nbsp;Robot pritisnu palcem, aktivirajući bič, i za trenutak, Treviz se zguri očekujući bolni udarac - i odmah se, lagano, opusti. Ni u biču nije bilo ni truke energije.
<BR>&nbsp;&nbsp;&nbsp;&nbsp;&nbsp;Robot se zagleda u Treviza, odloživši bič i pištolj u stranu. "Kako su ova oružja ostala bez energije?" upita on. "I ukoliko vam nisu ni od kakve koristi, zbog čega ih vučete sa sobom?"
<BR>&nbsp;&nbsp;&nbsp;&nbsp;&nbsp;"Navikao sam se na njih", odgovori Treviz, "pa ih nosim sa sobom čak i kada su prazna."
<BR>&nbsp;&nbsp;&nbsp;&nbsp;&nbsp;"Ne vidim nikakav smisao u tome", odvrati robot. "U svakom slučaju, svi ste uhapšeni. Zadržaćemo vas radi daljeg ispitivanja, i ako Upravljači tako odluče, bićete isključeni... Kako se otvara ovaj brod? Moramo i njega pretražiti."
<BR>&nbsp;&nbsp;&nbsp;&nbsp;&nbsp;"Neće vam to ništa koristiti", upozori ga Treviz. "Ionako nećete ništa razumeti."
<BR>&nbsp;&nbsp;&nbsp;&nbsp;&nbsp;"Možda mi nećemo, ali Upravljači hoće."
<BR>&nbsp;&nbsp;&nbsp;&nbsp;&nbsp;"To se odnosi i na njih."
<BR>&nbsp;&nbsp;&nbsp;&nbsp;&nbsp;"U tom slučaju, vi ćete im objasniti."
<BR>&nbsp;&nbsp;&nbsp;&nbsp;&nbsp;"Nemam ni najmanju nameru da to učinim."
<BR>&nbsp;&nbsp;&nbsp;&nbsp;&nbsp;"U tom slučaju, bićete isključeni."
<BR>&nbsp;&nbsp;&nbsp;&nbsp;&nbsp;"Mojim isključenjem ostali biste bez ikakvog objašnjenja; pored toga, verujem da bih bio isključen čak i ako pružim željeno objašnjenje."
<BR>&nbsp;&nbsp;&nbsp;&nbsp;&nbsp;"Samo nastavite", promrmlja Blis. "Počinjem da otkrivam kako mu mozak funkcioniše."
<BR>&nbsp;&nbsp;&nbsp;&nbsp;&nbsp;Robot nije obraćao ni najmanju pažnju na Blis. (Da li je već počela da ga obrađuje, upita se Treviz u sebi, iskreno se prepuštajući nadi da je upravo to slučaj.)
<BR>&nbsp;&nbsp;&nbsp;&nbsp;&nbsp;I dalje usredsređujući svu svoju pažnju na Treviza, robot ga upozori: "Ukoliko nam budete stvarali neprilike, možemo vas samo delimično isključiti. To će vam, razume se, naneti bol, ali bićete prinuđeni da nam saopštite ono što želimo da saznamo."
<BR>&nbsp;&nbsp;&nbsp;&nbsp;&nbsp;Iznenada, Pelorat uzviknu hrapavim glasom: "Čekajte, ne smete to učiniti... Čuvaru, ne smete to učiniti."
<BR>&nbsp;&nbsp;&nbsp;&nbsp;&nbsp;"Imam krajnje podrobna ovlašćenja", odvrati robot mirno, " i smem da to učinim. Razume se, naneću vam bol tek onoliko koliko je potrebno da pribavim traženo objašnjenje."
<BR>&nbsp;&nbsp;&nbsp;&nbsp;&nbsp;"Ne, ne smete. Nipošto ne smete. Ja jesam Došljak, kao i ovo dvoje mojih prijatelja. Ali ovo dete", i Pelorat pokaza glavom na Faloma, koga je i dalje držao u naručju, "ovo dete je Solarijanac. Ono će vam reći šta treba da učinite, i vi ćete morati da ga poslušate."
<BR>&nbsp;&nbsp;&nbsp;&nbsp;&nbsp;Falom pogleda Pelorata širom otvorenih očiju, ali mu je pogled, nekako, bio prazan.
<BR>&nbsp;&nbsp;&nbsp;&nbsp;&nbsp;Blis žestoko zavrte glavom, ali Pelorat je pogleda ne odajući nikakav znak da je razumeo.
<BR>&nbsp;&nbsp;&nbsp;&nbsp;&nbsp;Robotove oči nakratko se zadržaše na Falomu, a onda odvrati: "Dete nije ni od kakve važnosti. Ono ne poseduje transduktorske režnjeve."
<BR>&nbsp;&nbsp;&nbsp;&nbsp;&nbsp;"Transduktorski režnjevi još mu se nisu razvili", pobuni se Pelorat, dahćući, "ali dobiće ih vremenom. Dete je Solarijanac."
<BR>&nbsp;&nbsp;&nbsp;&nbsp;&nbsp;"To jeste dete, ali bez potpuno razvijenih transduktorskih režnjeva nije pravi Solarijanac. Nisam obavezan da sledim njegove naloge, ili da mu pružim bilo kakvu zaštitu."
<BR>&nbsp;&nbsp;&nbsp;&nbsp;&nbsp;"Ali ovo dete je naslednik Upravljača Bandera."
<BR>&nbsp;&nbsp;&nbsp;&nbsp;&nbsp;"Zar? A kako vi to znate?"
<BR>&nbsp;&nbsp;&nbsp;&nbsp;&nbsp;Pelorat stade da muca, što mu se povremeno dešavalo kada je neku stvar uzimao veoma ozbiljno. "Kak... Kakvo bi se drugo dete moglo nalaziti na ovom imanju?"
<BR>&nbsp;&nbsp;&nbsp;&nbsp;&nbsp;"Otkud znate da ih ovde, možda, nema čitavo tuce?"
<BR>&nbsp;&nbsp;&nbsp;&nbsp;&nbsp;"A da li ste vi videli još neko?"
<BR>&nbsp;&nbsp;&nbsp;&nbsp;&nbsp;"Ja sam taj koji ovde postavlja pitanja."
<BR>&nbsp;&nbsp;&nbsp;&nbsp;&nbsp;U tom trenutku pažnja robota skrenu sa Pelorata: robot koji je stajao kraj njega lako ga je kucnuo po ramenu. Dva robota koja su odaslata da pretraže Banderovo prebivalište vraćala su se trkom, koji je, uprkos svemu, delovao nekako nezgrapno.
<BR>&nbsp;&nbsp;&nbsp;&nbsp;&nbsp;Tišina potraja sve dok im se roboti ne približiše, dovikujući nešto na solarijanskom jeziku - na šta sva četiri kao da namah izgubiše svu pokretljivost. Za trenutak, činilo se kao da venu, gotovo kao da se ispumpavaju.
<BR>&nbsp;&nbsp;&nbsp;&nbsp;&nbsp;"Pronašli su Bandera", zaključi Pelorat, pre no što je Treviz uspeo da mu da znak da ćuti.
<BR>&nbsp;&nbsp;&nbsp;&nbsp;&nbsp;Robot se okrenu prema njima i polako, kao da guta slogove, reče: "Upravljač Bander je mrtav. Svojom malopređašnjom primedbom jasno ste nam stavili na znanje da vam je to bilo poznato. Kako je to bilo moguće?"
<BR>&nbsp;&nbsp;&nbsp;&nbsp;&nbsp;"A otkud bih ja to znao?" odvrati Treviz izazovno.
<BR>&nbsp;&nbsp;&nbsp;&nbsp;&nbsp;"Znali ste da je mrtav. Znali ste, takođe, da se nalazi tamo unutra. Otkud ste to mogli znati, osim ukoliko i sami niste bili tamo - ukoliko niste baš vi okončali njegov život?" Robot je sada već gotovo sasvim pravilno izgovarao reči. Podneo je udarac, i prisebnost mu se stala vraćati.
<BR>&nbsp;&nbsp;&nbsp;&nbsp;&nbsp;"A na koji smo mi to način mogli da ubijemo Bandera?" upita Treviz. "Zahvaljujući svojim transduktorima mogao nas je u trenutku zbrisati."
<BR>&nbsp;&nbsp;&nbsp;&nbsp;&nbsp;"Odakle vi znate šta transduktori mogu - ili ne mogu - da učine?"
<BR>&nbsp;&nbsp;&nbsp;&nbsp;&nbsp;"Pa, sami ste maločas pomenuli transudktorske režnjeve."
<BR>&nbsp;&nbsp;&nbsp;&nbsp;&nbsp;"Tačno, samo sam ih pomenuo. Međutim, nisam ništa rekao o nihovim svojstvima ili mogućnostima kojima raspolažu."
<BR>&nbsp;&nbsp;&nbsp;&nbsp;&nbsp;"Saznanje o tome stekli smo u snu."
<BR>&nbsp;&nbsp;&nbsp;&nbsp;&nbsp;"To nije nimalo verovatan odgovor."
<BR>&nbsp;&nbsp;&nbsp;&nbsp;&nbsp;"Nije verovatna ni pretpostavka da smo mi prouzrokovali Banderovu smrt."
<BR>&nbsp;&nbsp;&nbsp;&nbsp;&nbsp;"U svakom slučaju", umeša se Pelorat, "ako je Upravljač Bander mrtav, Upravljač Falom je sada vlasnik ovog imanja. Dakle, evo Upravljača, i vi morate postupati prema njegovim nalozima."
<BR>&nbsp;&nbsp;&nbsp;&nbsp;&nbsp;"Već sam vam objasnio", odvrati robot, "da dete sa nerazvijenim transduktorskim režnjevima nije pravi Solarijanac. Shodno tome, ne može biti ni naslednik poseda. Neki drugi Naslednik, odgovarajućih godina, uputiće se ovamo čim dojavimo tužnu vest.
<BR>&nbsp;&nbsp;&nbsp;&nbsp;&nbsp;"A šta će biti s Upravljačem Falomom?"
<BR>&nbsp;&nbsp;&nbsp;&nbsp;&nbsp;"Ne postoji Upravljač Falom. Postoji samo jedno dete, a mi dece imamo i više nego što je potrebno. Biće isključeno."
<BR>&nbsp;&nbsp;&nbsp;&nbsp;&nbsp;Blis ljutito dobaci: "Samo se usudite. Pa, to je dete!"
<BR>&nbsp;&nbsp;&nbsp;&nbsp;&nbsp;"Nisam ja taj", odvrati robot, "kome će možda biti poveren taj zadatak; u svakom slučaju, nisam ni taj koji će o tome doneti odluku. Za to je potrebna saglasnost svih Upravljača. Međutim, u vreme kada postoji višak dece lako mi je da predvidim kakva će odluka biti doneta."
<BR>&nbsp;&nbsp;&nbsp;&nbsp;&nbsp;"Ne! Kažem - ne!"
<BR>&nbsp;&nbsp;&nbsp;&nbsp;&nbsp;"Isključenje će se obaviti savršeno bezbolno... Ali evo dolazi još jedan brod. Neophodno je da sada siđemo u Banderovo bivše prebivalište i putem holovizije sazovemo Savet koji će odlučiti šta ćemo sa vama... Dajte mi to dete."
<BR>&nbsp;&nbsp;&nbsp;&nbsp;&nbsp;Blis zgrabi polunesvesno dete iz Peloratovog naručja. Čvrsto ga privijajući uz sebe i nastojeći da se održi u ravnoteži, ona uzviknu: "Da niste ni takli ovo dete!"
<BR>&nbsp;&nbsp;&nbsp;&nbsp;&nbsp;Još jednom, robot munjevito ispruži ruku i koraknu napred, nastojeći da se domogne Faloma. Blis, međutim, brzo odskoči u stranu, započevši kretnju čak i pre no što je robot krenuo. Robot nastavi da se kreće u prvobitnom smeru, kao da se Blis još uvek nalazi ispred njega. Kruto se povivši napred, sa nožnim prstima kao stožernom tačkom, on se sruči licem prema zemlji. Ostala tri robota ostadoše nepokretna, neodređeno nekud zureći.
<BR>&nbsp;&nbsp;&nbsp;&nbsp;&nbsp;Blis je šmrkala, delimično usled gneva koji ju je obuzeo. "Gotovo da sam uspela da pronađem pravi način da ih zaustavim, ali nisam imala dovoljno vremena. Nisam imala drugog izbora do da odmah napadnem, i sada su sva četiri robota isključeni... Požurimo na brod pre no što dođe nova skupina. Trenutno sam suviše iscrpljena da bih bila u stanju da se suočim sa još robota."
</P></TD></TR></TABLE>
<P class="next">
<A HREF=p13.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
