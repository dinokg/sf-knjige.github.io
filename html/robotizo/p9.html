<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>VASILIJA
<P>&nbsp;&nbsp;&nbsp;&nbsp;&nbsp;36.
<BR>&nbsp;&nbsp;&nbsp;&nbsp;&nbsp;Bejli naglo zastade kraj vrata vozila. "Žiskare, ne želim da se prozori zatamne..." napomenu on odlučno. "Ne želim ni da sedim na zadnjem sedištu. Želim da sedim na prednjem sedištu i da posmatram okolinu. Budući da ću sedeti između tebe i Denila, biću dovoljno bezbedan, sem, razume se, ukoliko neko ne pokuša da uništi samo vozilo. U tom slučaju, pak, svima bi nam bio kraj, i ne bi bilo važno sedim li na prednjem ili zadnjem sedištu."
<BR>&nbsp;&nbsp;&nbsp;&nbsp;&nbsp;Pred žestinom ovog zahteva Žiskar se povuče, uz puno poštovanja. "Gospodine, ukoliko osetite da vam je zlo..."
<BR>&nbsp;&nbsp;&nbsp;&nbsp;&nbsp;"U tom ćeš slučaju zaustaviti vozilo i ja ću se prebaciti na zadnje sedište, a ti možeš zatamniti stražnja okna. U stvari, čak se nećeš morati ni zaustavljati - mogu se prebaciti pozadi i dok je vozilo u pokretu. Stvar je u tome, Žiskare, da se moram što je moguće više navići na Auroru; i od svega je pri tom za mene najvažnije da se prilagodim boravku na Otvorenom. Shvati ovo, Žiskare, kao naređenje."
<BR>&nbsp;&nbsp;&nbsp;&nbsp;&nbsp;Denil se umeša. "Prijatelju Žiskare", reče on "mislim da je partner Elija sasvim u pravu u pogledu svog zahteva... U kolima će biti sasvim bezbedan."
<BR>&nbsp;&nbsp;&nbsp;&nbsp;&nbsp;Pomalo oklevajući (Bejli baš nije bio u stanju da tačno odredi izraz njegovog ne sasvim ljudskog lica) Žiskar popusti i zauze mesto za upravljačem. Bejli uđe za njim i pogleda kroz staklo vetrobrana, ali bez one samouverenosti od maločas. U svakom slučaju, prisna blizina robota koju je osećao s obe strane delovala je utešno.
<BR>&nbsp;&nbsp;&nbsp;&nbsp;&nbsp;Vozilo krenu, potisnuto mlazevima komprimovanog vazduha, zaljuljavši se za trenutak kao da traži oslonac. Negde u dubinama stomaka Bejli oseti mučninu, i iz sve snage se potrudi da ne zažali zbog svog malopređašnjeg izliva hrabrosti. Nije imalo nikakvog smisla uveravati sebe da ni Denil ni Žiskar nisu osetili nikakav strah i da bi trebalo da se ponaša poput njih dvojice. Roboti nisu bili u stanju da osete zebnju.
<BR>&nbsp;&nbsp;&nbsp;&nbsp;&nbsp;Vozilo odjednom jurnu svom silinom i Bejlija sila teže gotovo prikova za sedište. Trenutak kasnije, vozilo se kretalo brzinom kakva se na Zemlji postizala samo na najbržim ekspresnim putevima u Gradu. Širok, travnat put prostirao se ispred njih.
<BR>&nbsp;&nbsp;&nbsp;&nbsp;&nbsp;Izgledalo je da se vozilo kreće većom brzinom nego što se u stvari kretalo, budući da ni na jednoj strani puta nije bilo poznatih svetala i zdanja Grada; unaokolo su se prostirali samo široki pojasevi zelenila, i tek povremeno, minuli bi obrisi nekih nepravilih ustrojstava.
<BR>&nbsp;&nbsp;&nbsp;&nbsp;&nbsp;Bejli se borio da što ravnomernije diše, i da što staloženije govori o beznačajnim stvarima.
<BR>&nbsp;&nbsp;&nbsp;&nbsp;&nbsp;"Ne vidim, Denile, nikakvu farmu", primeti Bejli. "Ovdašnje tle kao da se ne obrađuje."
<BR>&nbsp;&nbsp;&nbsp;&nbsp;&nbsp;"Nalazimo se na gradskom području, partneru Elija", odgovori Denil. "Ovdašnje zemljište je u privatnoj svojini, i uglavnom je namenjeno gradnji novih kuća i parkova."
<BR>&nbsp;&nbsp;&nbsp;&nbsp;&nbsp;"Gradsko područje?" Bejli nije krio svoje zaprepašćenje. Dobro mu je, naime, bilo poznato značenje reči Grad.
<BR>&nbsp;&nbsp;&nbsp;&nbsp;&nbsp;"Eos je najveće i najvažnije mesto na čitavoj Aurori; zapravo, i prvo naselje stvoreno na ovoj planeti. U njemu je i sedište vlade. Imanje predsednika vlade nalazi se u blizini, i uskoro ćemo proći pored njega."
<BR>&nbsp;&nbsp;&nbsp;&nbsp;&nbsp;Ne samo grad, već još i najveći. Bejli se osvrnu unaokolo. "Iz nekog razloga bio sam ubeđen da se gazdinstva Gladije i dr Fastolfa nalaze izvan gradskog atara. Mislio sam da je već trebalo da uđemo u sam grad."
<BR>&nbsp;&nbsp;&nbsp;&nbsp;&nbsp;"Odavno smo već, partneru Elija, u samom njegovom središtu. Ono se prostire na oko sedam kilometara, a mesto ka kome smo se uputili udaljeno je od njega četrdesetak kilometara."
<BR>&nbsp;&nbsp;&nbsp;&nbsp;&nbsp;"Ovo - centar grada? Ali ne vidim nikakve zgrade!"
<BR>&nbsp;&nbsp;&nbsp;&nbsp;&nbsp;"Nisu ni postavljene tako da se vide s puta... Ali baš sada možeš videti jednu, tamo između drveća. To je gazdinstvo Fuada Laborda, poznatog pisca."
<BR>&nbsp;&nbsp;&nbsp;&nbsp;&nbsp;"Zar na osnovu izgleda možeš reći čije je koje imanje?"
<BR>&nbsp;&nbsp;&nbsp;&nbsp;&nbsp;"Izgled svakog od njih zapisan je u mojoj memoriji", odgovori Denil ozbiljno.
<BR>&nbsp;&nbsp;&nbsp;&nbsp;&nbsp;"Nema nikakvog saobraćaja na putu. Zbog čega?"
<BR>&nbsp;&nbsp;&nbsp;&nbsp;&nbsp;"Veća rastojanja prevaljuju se letelicama ili vozilima na magnetskim jastučićima. Pored toga, mreža trodimenzionalnih vizifona..."
<BR>&nbsp;&nbsp;&nbsp;&nbsp;&nbsp;"Na Solariji ih nazivaju mrežom 'susretanja'", primeti Bejli.
<BR>&nbsp;&nbsp;&nbsp;&nbsp;&nbsp;"I ovde, u svakodnevnom govoru; međutim, trodimenzionalni kontakt (TDK) je zvaničan naziv. Najveći deo komunikacija obavlja se tim putem. Najzad, budući da Auroranci vole šetnje, nije za njih ništa neobično da prepešače i po nekoliko kilometara radi odlaska u posetu, ili čak, poslovnog sastanka - razume se, kada imaju dovoljno vremena."
<BR>&nbsp;&nbsp;&nbsp;&nbsp;&nbsp;"A mi moramo stići do odredišta koje je suviše daleko da bismo se do njega prošetali, suviše blizu da bismo išli vazduhoplovom, a pošto trodimenzioni kontakt nije poželjan - idemo tamo zemaljskim vozilom."
<BR>&nbsp;&nbsp;&nbsp;&nbsp;&nbsp;"Tačnije rečeno, partneru Elija, lebdećim vozilom, mada se, uistinu, i ono računa kao zemaljsko vozilo."
<BR>&nbsp;&nbsp;&nbsp;&nbsp;&nbsp;"Koliko će nam vremena biti potrebno da stignemo do Vasilijinog gazdinstva?"
<BR>&nbsp;&nbsp;&nbsp;&nbsp;&nbsp;"Ne mnogo, partneru Elija. Ona, kao što ti je verovatno poznato, živi u krugu Robotičkog instituta."
<BR>&nbsp;&nbsp;&nbsp;&nbsp;&nbsp;Neko vreme vozili su se u tišini. "Tamo ispred nas, iznad obzorja, kao da se naoblačilo", primeti Bejli.
<BR>&nbsp;&nbsp;&nbsp;&nbsp;&nbsp;Žiskar uđe velikom brzinom u jednu krivinu, i vozilo se nagnu pod uglom od tridesetak stepeni. Bejli glasno zastenja i pribi se uz Denila koji ga svojom levom rukom čvrsto, kao mengelama, obujmi oko ramena, pridržavši ga istovremeno i drugom rukom. Kada vozilo iziđe iz krivine, Bejli poče ponovo lagano da diše.
<BR>&nbsp;&nbsp;&nbsp;&nbsp;&nbsp;"Da, kao što je bilo rečeno u vremenskoj prognozi, oni oblaci tamo treba da nam kasnije tokom dana donesu malo kiše."
<BR>&nbsp;&nbsp;&nbsp;&nbsp;&nbsp;Bejli se namršti. Jednom prilikom - jednom - na Zemlji ga je, na Otvorenom, zatekla kiša. Imao je tada utisak da je odeven stao pod tuš hladne vode. Nekoliko trenutaka ostao je tako, obuzet gotovo paničnim strahom, shvativši da nema ručkice pomoću koje bi mogao zatvoriti tu nebesku slavinu. Kiša je mogla liti doveka... A onda su svi stali da jurcaju i on je pojurio za ostalima, nastojeći da se domogne bezbedne i utešne suvoće Grada.
<BR>&nbsp;&nbsp;&nbsp;&nbsp;&nbsp;Ali ovo je bila Aurora i on pojma nije imao šta bi čovek mogao učiniti kada počne da kiši, pogotovo što nije bilo Grada u koji bi se mogao skloniti. Odjuriti do najbližeg imanja? Da li su slučajni namernici uopšte bili poželjni?
<BR>&nbsp;&nbsp;&nbsp;&nbsp;&nbsp;Potom uđoše u jednu manju krivinu i Žiskar se oglasi. "Gospodine, nalazimo se na parkiralištu Robotičkog instituta. Uskoro ćemo ući i na imanje dr Vasilije, koje se nalazi u krugu Instituta."
<BR>&nbsp;&nbsp;&nbsp;&nbsp;&nbsp;Bejli klimnu. Putovanje kolima trajalo je između petnaest i dvadeset minuta (koliko je mogao da proceni, dakako,prema zemaljskom vremenu), i on oseti zadovoljstvo što se najzad okončalo. "Pre nego što se sretnem sa kćerkom dr Fastolfa, želeo bih da saznam nešto više o njoj", reče on gotovo bez daha. "Ti je poznaješ, Denile, zar ne?"
<BR>&nbsp;&nbsp;&nbsp;&nbsp;&nbsp;"U vreme kada sam bio stvoren, dr Fastolf i njegova kćer su već duže vremena živeli odvojeno", odgovori Denil. "Nikada je nisam upoznao."
<BR>&nbsp;&nbsp;&nbsp;&nbsp;&nbsp;"Ali što se tebe tiče, Žiskare, ti i ona znali ste se veoma dobro. Je li tako?"
<BR>&nbsp;&nbsp;&nbsp;&nbsp;&nbsp;"Jeste, gospodine", odgovori Žiskar mirno.
<BR>&nbsp;&nbsp;&nbsp;&nbsp;&nbsp;"Bili ste veoma privrženi jedno drugom?"
<BR>&nbsp;&nbsp;&nbsp;&nbsp;&nbsp;"Verujem, gospodine", odgovori Žiskar, "da je kćerka dr Fastolfa osećala zadovoljstvo u mom prisustvu."
<BR>&nbsp;&nbsp;&nbsp;&nbsp;&nbsp;"A da li si i ti osećao zadovoljstvo u njenom društvu?"
<BR>&nbsp;&nbsp;&nbsp;&nbsp;&nbsp;Činilo se da Žiskar traži način da se prikladno izrazi. "U meni je to pobuđivalo osećanje za koje verujem da predstavlja ono što ljudska bića nazivaju 'zadovoljstvom' što su u društvu nekog drugog ljudskog stvora."
<BR>&nbsp;&nbsp;&nbsp;&nbsp;&nbsp;"Ali imam utisak, i nešto više od toga kada je Vasilija bila u pitanju. Jesam li u pravu?"
<BR>&nbsp;&nbsp;&nbsp;&nbsp;&nbsp;"Njeno osećanje zadovoljstva što je u društvu sa mnom", odgovori Žiskar, "čini se da je stimulisalo ona pozitronska svojstva koja u meni izazivaju stanje slično onom što kod ljudskih bića proishode iz osećanja zadovoljstva. Tako mi je, bar, jednom rekao sam dr Fastolf."
<BR>&nbsp;&nbsp;&nbsp;&nbsp;&nbsp;"Zbog čega je Vasilija napustila svog oca?" upita Bejli naglo.
<BR>&nbsp;&nbsp;&nbsp;&nbsp;&nbsp;Žiskar ništa ne odgovori.
<BR>&nbsp;&nbsp;&nbsp;&nbsp;&nbsp;"Momak, nešto sam te pitao", ponovi Bejli, unevši, iznenada, u svoj glas zapovednički ton, kojim se Zemljani obično obraćaju robotima.
<BR>&nbsp;&nbsp;&nbsp;&nbsp;&nbsp;Žiskar okrenu glavu i netremice se zagleda u Bejlija, i ovaj, na časak, pomisli da se mirno svetlucanje robotovih očiju pretvorilo u gnevni odsjaj zbog ponižavajuće reči kojom je bio oslovljen.
<BR>&nbsp;&nbsp;&nbsp;&nbsp;&nbsp;Ipak, Žiskar odgovori mirno, i na njegovom licu nije bilo nikakvog određenog izraza. "Voleo bih, gospodine, da mogu da odgovorim na vaše pitanje, ali gospođica Vasilija mi je svojevremeno naredila da o stvarima vezanim za njeno odvajanje od oca nikada ni reč ne izustim."
<BR>&nbsp;&nbsp;&nbsp;&nbsp;&nbsp;"Ipak, ja ti sada naređujem da to učiniš, a mogao bih, ukoliko to poželim, da to bezuslovno uradim."
<BR>&nbsp;&nbsp;&nbsp;&nbsp;&nbsp;"Žao mi je", odgovori Žiskar. "U vreme kada mi je gospođica Vasilija dala taj nalog, bila je već dovoljno sposoban robotičar i umela je to da uradi tako da se njen nalog poštuje - bez obzira, gospodine, na sve što biste vi sada mogli preduzeti."
<BR>&nbsp;&nbsp;&nbsp;&nbsp;&nbsp;"Mora da je zaista bila sposoban robotičar", nastavi Bejli, "budući da je, kako mi dr Fastolf reče, povremeno unosila i neke izmene u tvoj program."
<BR>&nbsp;&nbsp;&nbsp;&nbsp;&nbsp;"Nije, pri tom, gospodine, bilo nikakve opasnosti. Sam dr Fastolf uvek je mogao pravovremeno ispraviti svaku grešku."
<BR>&nbsp;&nbsp;&nbsp;&nbsp;&nbsp;"Je li ikad bilo potrebe za tim?"
<BR>&nbsp;&nbsp;&nbsp;&nbsp;&nbsp;"Ne, nije, gospodine."
<BR>&nbsp;&nbsp;&nbsp;&nbsp;&nbsp;"Kakva je bila priroda tih izmena?"
<BR>&nbsp;&nbsp;&nbsp;&nbsp;&nbsp;"Bile su to, gospodine, sitne izmene."
<BR>&nbsp;&nbsp;&nbsp;&nbsp;&nbsp;"Možda, ali me ipak zanimaju. Šta je tačno uradila?"
<BR>&nbsp;&nbsp;&nbsp;&nbsp;&nbsp;Žiskar je oklevao i Bejli smesta shvati šta je bilo u pitanju. "Bojim se, gospodine, da vam na pitanja vezana za te izmene nisam u mogućnosti da pružim odgovor", reče on.
<BR>&nbsp;&nbsp;&nbsp;&nbsp;&nbsp;"Zbog čega? Zabranjeno ti je?"
<BR>&nbsp;&nbsp;&nbsp;&nbsp;&nbsp;"Nije, gospodine, ali se unošenjem izmena automatski briše sve što je ranije postojalo. Ukoliko bi i bile izvršene neke promene, meni bi se činilo da sam oduvek bio takav, i ne bih se sećao kako sam izgledao pre tih promena."
<BR>&nbsp;&nbsp;&nbsp;&nbsp;&nbsp;"Ali u tom slučaju, otkud znaš da su u pitanju bile samo sitne izmene?"
<BR>&nbsp;&nbsp;&nbsp;&nbsp;&nbsp;"Budući da dr Fastolf nikada nije osetio potrebu da ispravi išta od onoga što gospođica Vasilija uradila - tako mi je, bar, on sam jednom prilikom rekao - mogu, sasvim osnovano, pretpostaviti da su izmene zaista bile sitne. Možete se o tome raspitati kod gospođice Vasilije."
<BR>&nbsp;&nbsp;&nbsp;&nbsp;&nbsp;"I hoću", potvrdi Bejli.
<BR>&nbsp;&nbsp;&nbsp;&nbsp;&nbsp;"Bojim se, međutim, gospodine, da neće biti voljna da vam na to pitanje odgovori."
<BR>&nbsp;&nbsp;&nbsp;&nbsp;&nbsp;Bejli oseti potištenost. Do sada je razgovarao sa dr Fastolfom, Gladijom i dvojicom robota, i svi su oni imali razloga da sarađuju s njim. Sada je, međutim, po prvi put, trebalo da se suoči sa jednom osobom čiji je stav prema njemu, u najmanju ruku, bio odbojan.
<BR>
<BR>&nbsp;&nbsp;&nbsp;&nbsp;&nbsp;37.
<BR>&nbsp;&nbsp;&nbsp;&nbsp;&nbsp;Bejli iziđe iz vozila, koje je počivalo na tlu obraslom travom, i oseti veliko zadovoljstvo što pod nogama ponovo ima čvrstu podlogu.
<BR>&nbsp;&nbsp;&nbsp;&nbsp;&nbsp;On se iznenađeno obazre oko sebe, jer su okolne zgrade bile međusobno gusto zbijene; jedna od njih, ona s njegove desne strane, iako jednostavna, bila je izrazito velika i delovala je kao neki pravougaoni blok sazdan od metala i stakla.
<BR>&nbsp;&nbsp;&nbsp;&nbsp;&nbsp;"Je li ovo Robotički institut?" upita on.
<BR>&nbsp;&nbsp;&nbsp;&nbsp;&nbsp;"Čitav ovaj kompleks, partneru Elija, predstavlja Robotički institut", odgovori Denil. "Pred tobom je, sada, samo jedan njegov deo; izgrađen je sa nešto međusobno gušće zbijenim zgradama nego što je običaj na Aurori, stoga što predstavlja svojevrsnu, čak i politički samostalnu jedinicu. Tu su stambene zgrade, laboratorije, biblioteke, zajedničke vežbaonice, i tako dalje. Ono veliko zdanje predstavlja administrativnu upravu."
<BR>&nbsp;&nbsp;&nbsp;&nbsp;&nbsp;"Prilično neauroranski, sve te zgrade tako zbijene - sudeći, bar, prema onome što sam video od Eosa... Rekao bih da je to moralo izazvati prilično nezadovoljstvo..."
<BR>&nbsp;&nbsp;&nbsp;&nbsp;&nbsp;"Vrlo verovatno, partneru Elija, ali šef Instituta prisan je prijatelj sa predsednikom vlade, koji je, opet, prilično uticajan, te je, verujem, zbog potreba istraživačkog rada načinjen izuzetak." Denil se zamišljeno obazre oko sebe. "Zaista je sve ovde zbijenije nego što sam pretpostavljao", dodade on.
<BR>&nbsp;&nbsp;&nbsp;&nbsp;&nbsp;"Pretpostavljao? Zar još nikad nisi bio ovde?"
<BR>&nbsp;&nbsp;&nbsp;&nbsp;&nbsp;"Nisam, partneru Elija."
<BR>&nbsp;&nbsp;&nbsp;&nbsp;&nbsp;"A ti, Žiskare?"
<BR>&nbsp;&nbsp;&nbsp;&nbsp;&nbsp;"Ni ja", odgovori Žiskar.
<BR>&nbsp;&nbsp;&nbsp;&nbsp;&nbsp;"Bez poteškoća ste našli put ovamo - izgledalo je kao da vam je ovo mesto poznato."
<BR>&nbsp;&nbsp;&nbsp;&nbsp;&nbsp;"Dobili smo sva potrebna obaveštenja, partneru Elija", objasni Denil, "budući da je trebalo da te dopratimo ovamo."
<BR>&nbsp;&nbsp;&nbsp;&nbsp;&nbsp;Bejli zamišljeno klimnu. "Zbog čega dr Fastolf nije pošao sa nama?" upita on, i odmah, ponovo, pomisli kako nema nikakvog smisla to što pokušava da uhvati robota u trenutku nepažnje. Sasvim je svejedno da li im je pitanje postavljeno na brzinu ili neočekivano - roboti će uvek sačekati dok pitanje ne obrade, i tek potom odgovoriti. Robota, naprosto, niste mogli zateći nespremnog.
<BR>&nbsp;&nbsp;&nbsp;&nbsp;&nbsp;"Kao što dr Fastolf sam reče", odgovori Denil, "budući da nije član Instituta, smatrao je da ne bi bilo poželjno da dođe nepozvan."
<BR>&nbsp;&nbsp;&nbsp;&nbsp;&nbsp;"Ali zbog čega i on nije član?"
<BR>&nbsp;&nbsp;&nbsp;&nbsp;&nbsp;"Razlog tome nikad mi nije bio saopšten, partneru Elija."
<BR>&nbsp;&nbsp;&nbsp;&nbsp;&nbsp;Bejli se okrete prema Žiskaru. "Ni meni", spremno odgovori robot.
<BR>&nbsp;&nbsp;&nbsp;&nbsp;&nbsp;Nisu znali? Ili im je rečeno da kažu da ne znaju? Bejli sleže ramenima. Ti o nije bilo tako važno. Ljudska bića mogla su lagati, i u tom smislu davati sasvim određene naloge robotima.
<BR>&nbsp;&nbsp;&nbsp;&nbsp;&nbsp;Razume se, ukoliko je istražitelj bio dovoljno spretan, ili bezobiran, mogao je navesti, ili primorati, ljudska bića da priznaju da lažu; ukoliko je bio dovoljno vešt, ili lukav, mogao je i robote navesti da zanemare naloge koji su im dati. Ali reč je bila o različitoj vrsti osposobljenosti, i kada su roboti bili u pitanju, Bejli se osećao sasvim nemoćan.
<BR>&nbsp;&nbsp;&nbsp;&nbsp;&nbsp;"Gde bismo mogli da potražimo dr Vasiliju Fastolf?" upita on.
<BR>&nbsp;&nbsp;&nbsp;&nbsp;&nbsp;"Njeno imanje je odmah tu, ispred nas", odgovori Denil.
<BR>&nbsp;&nbsp;&nbsp;&nbsp;&nbsp;"Dobili ste, znači, i obaveštenje o tome gde se nalazi?"
<BR>&nbsp;&nbsp;&nbsp;&nbsp;&nbsp;"To smo obaveštenje, partneru Elija, još odranije imali u našim memorijama."
<BR>&nbsp;&nbsp;&nbsp;&nbsp;&nbsp;"U redu, onda, vodite me."
<BR>&nbsp;&nbsp;&nbsp;&nbsp;&nbsp;Narandžasto sunce već je prilično odskočilo; bilo je već blizu podneva. Približivši se Vasilijinoj kući, zađoše u senku fabrike i Bejli se malo trže, osetivši kako je temperatura odmah naglo pala.
<BR>&nbsp;&nbsp;&nbsp;&nbsp;&nbsp;Usne mu se malo zgrčiše na pomisao o dolasku i naseljavanju svetova na kojima ne bi bilo Gradova, na kojima je temperatura nestalna i podložna nepredvidljivim, glupim promenama... Istovremeno je s izvesnom nelagodnošću zapazio da su se oblaci na obzorju vidljivo nagomilali. Kiša se mogla sručiti svakog časa, mogla je da počne da lije kao iz kabla.
<BR>&nbsp;&nbsp;&nbsp;&nbsp;&nbsp;Zemlja! Bejli oseti kako ga obuzima čežnja za Gradovima.
<BR>&nbsp;&nbsp;&nbsp;&nbsp;&nbsp;Žiskar prvi uđe u zgradu, a Denil ispruži ruku kako bi sprečio Bejlija da uđe odmah za njim.
<BR>&nbsp;&nbsp;&nbsp;&nbsp;&nbsp;Razume se! Žiskar je otišao u izviđanje.
<BR>&nbsp;&nbsp;&nbsp;&nbsp;&nbsp;Uistinu, tako se ponašao i Denil. Oči su mu pretraživale okolinu sa pomnošću s kojom se nikakav ljudski pogled nije mogao meriti. Bejli je bio siguran da tim robotskim očima nije promicala ni najmanja pojedinost. (Pitao se, ponekad, zbog čega nemaju četiri oka, pravilno raspoređena, ili, čak, optičku traku koja bi se protezala oko cele glave. Što se Denila tiče, to se, razume se, nije moglo očekivati, budući da je trebalo što više da podseća na ljudsko biće, ali sa Žiskarom je bila druga stvar. Možda bi to, ipak, na neki način poremetilo njegov vid, s čime njegova pozitronska kola ne bi bila u stanju da iziđu na kraj? Za trenutak, Bejli pomisli kako malo zna o složenim zahtevima koji opterećuju život jednog robotičara).
<BR>&nbsp;&nbsp;&nbsp;&nbsp;&nbsp;Žiskar se ponovo pojavi na ulazu i klimnu. Denil s uvažavanjem, lakim dodirom ruke, podstaknu Bejlija da krene napred. Vrata su bila odškrinuta.
<BR>&nbsp;&nbsp;&nbsp;&nbsp;&nbsp;Na vratima Vasilijine kuće nije bilo brave, kao uostalom ni na vratima Gladijine i Fastolfove kuće, priseti se Bejli. Retka naseljenost i izdvojeni način življenja doprinosili su privatnosti; nema sumnje da je, pri tom, i navika neuplitanja u tuđe stvari bila od pomoći. A kada je već reč o tome, sveprisutni roboti-stražari bili su neuporedivo pouzdaniji od bilo kakve brave.
<BR>&nbsp;&nbsp;&nbsp;&nbsp;&nbsp;Blagi pritisak Denilove ruke po ramenu naglo zaustavi Bejlija. Žiskar koji je stajao ispred njih, tihim je glasom razgovarao s dvojicom robota, koji su mu bili veoma nalik.
<BR>&nbsp;&nbsp;&nbsp;&nbsp;&nbsp;Bejlija odjednom podiđoše hladne srsi. Šta ako bi mu, na brzinu, podmetnuli nekog drugog robota umesto Žiskara? Da li bi bio u stanju da uoči obmanu? Kako da, uopšte, odredi koji je koji od dva gotovo istovetna robota? Zar ne bi mogao biti predat nekom robotu kome nije izdata naredba da se stara za njegovu bezbednot, robotu koji bi ga u neznanju mogao izložiti opasnosti, i potom mu, u slučaju potrebe, sa fatalnim zakašnjenjem pohitati u pomoć?
<BR>&nbsp;&nbsp;&nbsp;&nbsp;&nbsp;"Neverovatna je međusobna sličnost Žiskara i ovih robota", reče on tiho Denilu, nastojeći da mu glas ostane miran. "Možeš li da ih razlikuješ?"
<BR>&nbsp;&nbsp;&nbsp;&nbsp;&nbsp;"Razume se, partneru Elija", odgovori Denil. "Razlikuju se po načinu izrade, a i oznake su im različite."
<BR>&nbsp;&nbsp;&nbsp;&nbsp;&nbsp;"Meni baš ne izgledaju različiti."
<BR>&nbsp;&nbsp;&nbsp;&nbsp;&nbsp;"Nisi navikao da uočavaš tu vrstu pojedinosti."
<BR>&nbsp;&nbsp;&nbsp;&nbsp;&nbsp;Bejli se ponovo zagleda u robote. "O kakvim to oznakama govoriš?"
<BR>&nbsp;&nbsp;&nbsp;&nbsp;&nbsp;"Lako su uočljive, partneru Elija, ukoliko znaš gde treba da pogledaš, i ukoliko su ti oči osetljivije na infracrveni deo spektra nego što su to ljudske."
<BR>&nbsp;&nbsp;&nbsp;&nbsp;&nbsp;"U tom slučaju bih znači imao teškoća ukoliko bi bilo potrebno da ih identifikujem. Je li tako?"
<BR>&nbsp;&nbsp;&nbsp;&nbsp;&nbsp;"Ne, uopšte ne, partneru Elija. Trebalo bi samo da zatražiš od robota da ti kaže svoje puno ime i serijski broj, i on bi ti to bez oklevanja rekao."
<BR>&nbsp;&nbsp;&nbsp;&nbsp;&nbsp;"Čak i ukoliko bi mu bilo naloženo da mi da pogrešne podatke?"
<BR>&nbsp;&nbsp;&nbsp;&nbsp;&nbsp;"Zbog čega bi bilo ko izdao takav nalog bilo kom robotu?"
<BR>&nbsp;&nbsp;&nbsp;&nbsp;&nbsp;Bejli odustade od daljeg raspitivanja.
<BR>&nbsp;&nbsp;&nbsp;&nbsp;&nbsp;U međuvremenu se Žiskar vratio do njih. "Gospodine, očekuju vas", obavesti on Bejlija. "Molim vas, pođite ovuda."
<BR>&nbsp;&nbsp;&nbsp;&nbsp;&nbsp;Dvojica Vasilijinih kućnih robota pođoše napred. Bejli i Denil su ih sledili, pri čemu je Denil i dalje zaštitnički pridržavao Bejlija za lakat.
<BR>&nbsp;&nbsp;&nbsp;&nbsp;&nbsp;Iza njih dvojice išao je Žiskar.
<BR>&nbsp;&nbsp;&nbsp;&nbsp;&nbsp;Dvojica robota zaustaviše se pred jednim dvokrilnim vratima koja su se otvorila naizgled automatski tako što su oba krila skliznula u stranu. Soba koja se ukazala pred njima bila je prigušeno osvetljena - dnevna svetlost s mukom se probijala kroz debele, navučene zavese.
<BR>&nbsp;&nbsp;&nbsp;&nbsp;&nbsp;Bejli u sobi jedva nazre neku sitnu osobu koja je napola sedela na visokoj stolici, nalik na barsku, laktom se oslonivši na sto što se protezao dužinom čitavog zida.
<BR>&nbsp;&nbsp;&nbsp;&nbsp;&nbsp;Bejli i Denil kročiše u sobu; Žiskar ih je u stopu pratio. Vrata se za njima zatvoriše, posle čega u prostoriji postade još mračenije.
<BR>&nbsp;&nbsp;&nbsp;&nbsp;&nbsp;Istog časa sobom se razleže jedan oštar ženski glas. "Ne prilazite bliže! Ostanite tu gde ste!"
<BR>&nbsp;&nbsp;&nbsp;&nbsp;&nbsp;Sobu odjednom preplavi dnevna svetlost.
<BR>
<BR>&nbsp;&nbsp;&nbsp;&nbsp;&nbsp;38.
<BR>&nbsp;&nbsp;&nbsp;&nbsp;&nbsp;Bejli zatrepta i pogleda uvis. Tavanica je bila od stakla, i kroz nju se moglo videti sunce. Blistavost sunca bila je na neki način prigušena, tako da se u njega moglo gledati; međutim, to kao da uopšte nije uticalo na osvetljenost prostoruje. Po svemu sudeći je staklo (ili ma koji prozirni materijal da je bio u pitanju) razlivalo svetlost, ne upijajući je.
<BR>&nbsp;&nbsp;&nbsp;&nbsp;&nbsp;Bejli skrenu pogled naniže, na ženu, koja je i dalje sedela u istom položaju. "Dr Vasilija Fastolf?" upita on.
<BR>&nbsp;&nbsp;&nbsp;&nbsp;&nbsp;"Dr Vasilija Alijena, ukoliko vam je potrebno moje puno ime. Ne služim se tuđim imenima. Možete me zvati, naprosto, dr Vasilija. Pod tim me imenom znaju svi na Institutu." Njen glas, dotad gotovo grub, odjednom smekša. "A kako si ti, stari moj prijatelju Žiskare?"
<BR>&nbsp;&nbsp;&nbsp;&nbsp;&nbsp;Žiskarov glas čudno je odudarao od uobičajenog. "Pozdravljam vas..." On za trenutak zastade. "Pozdravljam te, Mala Gospoj'ce."
<BR>&nbsp;&nbsp;&nbsp;&nbsp;&nbsp;Vasilija se nasmeši. "A ovo je, pretpostavljam, humanoidni robot o kome sam toliko slušala... Denil Olivav?"
<BR>&nbsp;&nbsp;&nbsp;&nbsp;&nbsp;"Tako je, dr Vasilija", odgovori Denil odlučno.
<BR>&nbsp;&nbsp;&nbsp;&nbsp;&nbsp;"Konačno, imamo i jednog... Zemljanina."
<BR>&nbsp;&nbsp;&nbsp;&nbsp;&nbsp;"Elija Bejli, dr Vasilija", odgovori Bejli kruto.
<BR>&nbsp;&nbsp;&nbsp;&nbsp;&nbsp;"Da, poznato mi je da i Zemljani imaju imena, i da je vaše Elija Bejli", odvrati ona hladno. "Nimalo niste nalik na glumca koji je tumačio vaš lik u onoj hipertalasnoj drami."
<BR>&nbsp;&nbsp;&nbsp;&nbsp;&nbsp;"Sasvim sam svestan toga, dr Vasilija."
<BR>&nbsp;&nbsp;&nbsp;&nbsp;&nbsp;"Onaj koji je tumačio Denila bio mu je, međutim, dosta sličan; ipak, pretpostavljam da se nismo okupili da bismo razgovarali o tom komadu."
<BR>&nbsp;&nbsp;&nbsp;&nbsp;&nbsp;"Ne, nismo."
<BR>&nbsp;&nbsp;&nbsp;&nbsp;&nbsp;"Pretpostavljam da smo ovde, Zemljanine, da porazgovaramo o nečemu što ste hteli da mi saopštite o Santiriksu Gremionisu, i da svršimo s tim. Jesam li u pravu?"
<BR>&nbsp;&nbsp;&nbsp;&nbsp;&nbsp;"Ne sasvim", odgovori Bejli. "Nije to glavni razlog mog dolaska ovamo, mada sam pretpostavljao da ćemo doći i na tu temu."
<BR>&nbsp;&nbsp;&nbsp;&nbsp;&nbsp;"Zaista? Zamišljate li, možda, da smo ovde da bismo se upustili u beskonačan i složen razgovor o bilo kojoj temi koju sami izvolite da odaberete?"
<BR>&nbsp;&nbsp;&nbsp;&nbsp;&nbsp;"Mislim, dr Vasilija, da bi bilo uputno s vaše strane da mi omogućite da ovaj razgovor vodim prema sopstvenoj želji."
<BR>&nbsp;&nbsp;&nbsp;&nbsp;&nbsp;"Je li to pretnja?"
<BR>&nbsp;&nbsp;&nbsp;&nbsp;&nbsp;"Ne, nije."
<BR>&nbsp;&nbsp;&nbsp;&nbsp;&nbsp;"Budući da još nikad nisam srela nekog Zemljanina, možda bi bilo zanimljivo videti koliko zbilja ličite na glumca koji vas je tumačio - mislim, ne samo po spoljašnjem izgledu. Jeste li zbilja takav majstor kakvim su vas prikazali u tom komadu?"
<BR>&nbsp;&nbsp;&nbsp;&nbsp;&nbsp;"Taj komad je", odvrati Bejli s vidljivom odbojnošću, "pružio potpuno pogrešnu sliku o mojoj ličnosti i preterao u svakom pogledu. Više bih voleo da me prihvatite onakvog kakav jesam i da o meni sudite na osnovu onoga što sada imate pred sobom."
<BR>&nbsp;&nbsp;&nbsp;&nbsp;&nbsp;Vasilija se nasmeja. "Sve mi se čini da moja pojava nije na vas ostavila naročiti utisak. Moram reći da vam to ide u prilog. Ili možda smatrate da vas ta stvar sa Gremionisom, koju imate na umu, stavlja u položaj da mi naređujete?"
<BR>&nbsp;&nbsp;&nbsp;&nbsp;&nbsp;"Ovde sam isključivo zbog toga da ustanovim istinu u vezi sa smrću onog humanoidnog robota, Jandera Panela.
<BR>&nbsp;&nbsp;&nbsp;&nbsp;&nbsp;"Smrću? Znači, smatrate da je bio živ?"
<BR>&nbsp;&nbsp;&nbsp;&nbsp;&nbsp;"Koristim, naprosto, samo jednu jednosložnu reč, umesto fraza poput 'stavljen van upotrebe'. Da li vas reči kao 'mrtav' ili 'smrt' iz nekog razloga uznemiruju?"
<BR>&nbsp;&nbsp;&nbsp;&nbsp;&nbsp;"Uspešno se mačujete..." primeti Vasilija. "Debrete, prinesi Zemljaninu stolicu. Umoriće se ovako stojeći, ukoliko ovaj naš razgovor potraje. Potom se vrati u svoje udubljenje. Možeš i ti sesti, Denile, a ti, Žiskare, stani ovde pokraj mene."
<BR>&nbsp;&nbsp;&nbsp;&nbsp;&nbsp;Bejli sede. "Hvala ti, Debrete... Dr Vasilija, nemam nikakvih ovlašćenja da vas ispitujem; mislim, nemam nikakav pravni osnov da vas prinudim da odgovarate na moja pitanja. Ipak, smrt Jandera Panela dovela je vašeg oca u položaj u kome..."
<BR>&nbsp;&nbsp;&nbsp;&nbsp;&nbsp;"Dovela je u izvestan položaj - koga?"
<BR>&nbsp;&nbsp;&nbsp;&nbsp;&nbsp;"Vašeg oca."
<BR>&nbsp;&nbsp;&nbsp;&nbsp;&nbsp;"Zemljanine, s vremena na vreme pominjem izvesnu osobu kao svog oca, ali niko drugi to ne čini. Molim vas, koristite odgovarajuće ime."
<BR>&nbsp;&nbsp;&nbsp;&nbsp;&nbsp;"Dr Hana Fastolfa. On je vaš otac, je li tako? Bar formalno?"
<BR>&nbsp;&nbsp;&nbsp;&nbsp;&nbsp;"Služite se biološkom odrednicom..." primeti Vasilija. "Delim gene s njim na način karakterističan za ono što se na Zemlji smatra odnosom oca i kćeri. Na Aurori je to sasvim nebitno, osim u medicinskom i genetskom smislu. Mogu da se prisetim izvesnih tegoba vezanih za metabolizam zbog kojih bi valjalo ispitati fiziološko i biohemijsko ustrojstvo onih sa kojima delim gene - roditelja, braće ili sestara, dece, i tako dalje. U svakom drugom pogledu, razgovarati o tim odnosima u auroranskom se društvu ne smatra izrazom osobitog ukusa... Govorim vam sve ovo stoga što ste Zemljanin."
<BR>&nbsp;&nbsp;&nbsp;&nbsp;&nbsp;"Ukoliko sam", odvrati Bejli, "narušio vaše običaje, razlog tome je moje neznanje, te vas molim za izvinjenje. Mogu li gospodina koji je predmet našeg razgovora navoditi po imenu?"
<BR>&nbsp;&nbsp;&nbsp;&nbsp;&nbsp;"Svakako."
<BR>&nbsp;&nbsp;&nbsp;&nbsp;&nbsp;"U tom slučaju... Vidite, smrt Jandera Panela dovela je dr Hana Fastolfa u težak položaj, te sam pretpostavio da vam on dovoljno znači da biste bili spremni da mu pomognete."
<BR>&nbsp;&nbsp;&nbsp;&nbsp;&nbsp;"To ste pretpostavili? A zbog čega?"
<BR>&nbsp;&nbsp;&nbsp;&nbsp;&nbsp;"Stoga što je on vaš... Stoga što vas je on othranio. Brinuo se o vama. Stoga što ste međusobno bili toliko bliski. On još gaji najlepša osećanja prema vama."
<BR>&nbsp;&nbsp;&nbsp;&nbsp;&nbsp;"Da li vam je on to rekao?"
<BR>&nbsp;&nbsp;&nbsp;&nbsp;&nbsp;"To je, kao sasvim očigledno, proisteklo iz naših razgovora - kao i iz činjenice da se veoma zainteresovao za jednu Solarijanku, Gladiju Delmar, samo zbog toga što ga veoma podseća na vas."
<BR>&nbsp;&nbsp;&nbsp;&nbsp;&nbsp;"Je li vam i to on rekao?"
<BR>&nbsp;&nbsp;&nbsp;&nbsp;&nbsp;"Jeste, ali čak i da nije, sličnost vas dve više je nego očigledna."
<BR>&nbsp;&nbsp;&nbsp;&nbsp;&nbsp;"Bez obzira na to, Zemljanine, smatram da dr Fastolfu ništa ne dugujem. Možete odbaciti svoju pretpostavku."
<BR>&nbsp;&nbsp;&nbsp;&nbsp;&nbsp;Bejli pročisti grlo. "Nezavisno od ličnih osećanja koje možete imati, ili ne imati, javlja se i pitanje budućnosti Galaksije. Dr Fastolf želi da se nastavi s istraživanjem novih svetova koje bi naselila ljudska bića. Dr Falstof smatra da bi po Auroru i čitavo čovečanstvo bilo katastrofalno ukoliko bi političke posledice Janderove smrti uticale na donošenje odluke da roboti budu ti koji će istražiti i naseliti nove svetove. Siguran sam da ni na koji način ne biste želeli da budete deo te katastrofe."
<BR>&nbsp;&nbsp;&nbsp;&nbsp;&nbsp;Vasilija ga pažljivo odmeri. "Bili biste potpuno u pravu", odgovori ona ravnodušno, "da se nekim slučajem slažem sa dr Fastolfom. Ali ne slažem se. Ne vidim ništa loše u zamisli da humanoidni roboti obave taj zadatak. U stvari, ovde sam na Institutu upravo stoga da tome doprinesem. Ja sam Globalista. Budući da je dr Fastolf Humanista, on mi je politički neprijatelj."
<BR>&nbsp;&nbsp;&nbsp;&nbsp;&nbsp;Odgovori su joj bili odlučni i neposredni, i ništa duži nego što je bilo neophodno. Posle svakog od njih zaćutala bi, kao da sa zanimanjem iščekuje kakvo će biti naredno pitanje. Bejli je imao utisak da ju je zanimao, da ju je zabavljao, nagađala je koje bi moglo biti njegovo naredno pitanje, odlučna da mu pruži najoskudniji mogući odgovor, kako bi ga naterala da postavi novo pitanje.
<BR>&nbsp;&nbsp;&nbsp;&nbsp;&nbsp;"Jeste li odavno član ovog Instituta?" upita Bejli.
<BR>&nbsp;&nbsp;&nbsp;&nbsp;&nbsp;"Od njegovog nastanka."
<BR>&nbsp;&nbsp;&nbsp;&nbsp;&nbsp;"Ima li vas dosta?"
<BR>&nbsp;&nbsp;&nbsp;&nbsp;&nbsp;"Cenim da su trećina svih robotičara na Aurori njegovi članovi, premda možda samo polovina među njima živi ovde, u krugu Instituta."
<BR>&nbsp;&nbsp;&nbsp;&nbsp;&nbsp;"Da li i ostali članovi Instituta dele vaše mišljenje u pogledu istraživanja drugih svetova pomoću robota? Da li se svi jednodušno suprotstavljaju shvatanjima dr Fastolfa u vezi s tim?"
<BR>&nbsp;&nbsp;&nbsp;&nbsp;&nbsp;"Pretpostavljam da su većina među njima Globalisti, ali se ne sećam da smo o tome glasali, ili se, pak, formalno izjašnjavali. Bolje da ih sami to pitate, pojedinačno."
<BR>&nbsp;&nbsp;&nbsp;&nbsp;&nbsp;"Da li je dr Fastolf član Instituta?"
<BR>&nbsp;&nbsp;&nbsp;&nbsp;&nbsp;"Nije."
<BR>&nbsp;&nbsp;&nbsp;&nbsp;&nbsp;Bejli malo sačeka, ali ona ništa ne dodade svom odrečnom odgovoru. "Nije li to neobično?" nastavi on. "Pomislio bih da bi on, pre svih drugih, trebalo da bude član."
<BR>&nbsp;&nbsp;&nbsp;&nbsp;&nbsp;"Znate, ne želimo ga ovde. Odnosno, što je možda manje važno, ni on ne želi da bude među nama."
<BR>&nbsp;&nbsp;&nbsp;&nbsp;&nbsp;"Nije li to, možda, još neobičnije?"
<BR>&nbsp;&nbsp;&nbsp;&nbsp;&nbsp;"Ne slažem se..." Ona za trenutak zastade, a onda nastavi, kao da ju je neka unutrašnja razdraženost podsticala da kaže i više nego što je prvobitno nameravala. "On, kao što znate, živi u Eosu. Pretpostavljam, Zemljanine, da vam je, takođe, poznato i poreklo tog imena?"
<BR>&nbsp;&nbsp;&nbsp;&nbsp;&nbsp;Bejli potvrdno klimnu. "Eos je drevna grčka boginja zore, baš kao što je to Aurora bila među Rimljanima."
<BR>&nbsp;&nbsp;&nbsp;&nbsp;&nbsp;"Tačno. Dr Han Fastolf živi u Gradu Zore, na Svetu Zore, ali on sam ne veruje u Zoru. On ne shvata neophodnu metodologiju širenja kroz Galaksiju, prerastanje Zore Svemiraca u puno blještavilo Galaktičkog Dana. Istraživanje Galaksije pomoću robota jedini je praktičan način da se taj zadatak obavi, a on ne želi da prihvati niti tu činjenicu - niti nas."
<BR>&nbsp;&nbsp;&nbsp;&nbsp;&nbsp;"Zbog čega bi to bio jedini praktičan način?" upita Bejli obazrivo. "Auroru, kao i ostale svetove Svemiraca, nisu istražili i naselili roboti, već ljudska bića."
<BR>&nbsp;&nbsp;&nbsp;&nbsp;&nbsp;"Jedna ispravka: Zemljani. Takav je postupak predstavljao bespotrebno traćenje vremena i energije; pored toga, danas ne postoje Zemljani kojima bismo dozvolili da obave nova naseljavanja. Mi smo postali Svemirci, dugovečna i zdrava bića, i raspolažemo robotima koji su neuporedivo prilagodljiviji i upotrebljiviji od onih koje su posedovala ljudska bića koja su prvobitno naselila naše svetove. Vremena i okolnosti potpuno su se izmenili - danas je to izvodljivo jedino pomoću robota."
<BR>&nbsp;&nbsp;&nbsp;&nbsp;&nbsp;"Zamislimo da ste vi u pravu, i da dr Fastolf greši. Međutim, čak i u tom slučaju njegovo gledište nije lišeno logike. Zbog čega on i Institut ne bi pomirili svoja stanovišta? Zar samo stoga što se u toj jednoj tački razilaze?"
<BR>&nbsp;&nbsp;&nbsp;&nbsp;&nbsp;"Ne, razmimoilaženje u pogledu toga srazmerno je malog značaja. Postoji i mnogo dublji, suštinskiji sukob."
<BR>&nbsp;&nbsp;&nbsp;&nbsp;&nbsp;Bejli ponovo oćuta, ali ni ovog puta ona ništa ne dodade svojoj prvobitnoj tvrdnji. Bejli je osećao da nije uputno razdraživati je, te nastavi tiho, skoro kao da se ustručava. "U čemu se sastoji taj 'mnogo dublji, suštinskiji sukob'?" upita on.
<BR>&nbsp;&nbsp;&nbsp;&nbsp;&nbsp;Veselost koja se pojavi u Vasilijinom glasu gotovo da se odslikavala i na njenom licu: crte joj se donekle ublažiše, i ona, bar na trenutak, postade još sličnija Gladiji. "Morala bih to da vam objasnim, budući da, čini mi se, nikada ne biste sami pogodili."
<BR>&nbsp;&nbsp;&nbsp;&nbsp;&nbsp;"Upravo vas, dr Vasilija, zbog toga to i pitam."
<BR>&nbsp;&nbsp;&nbsp;&nbsp;&nbsp;"Evo ovako, Zemljanine... Čula sam da su Zemljani kratkovečna bića. Nadam se da, što se toga tiče, nisam pogrešno obaveštena?"
<BR>&nbsp;&nbsp;&nbsp;&nbsp;&nbsp;Bejli sleže ramenima. "Neki među nama požive i stotinu godina, po zemaljskom računanju vremena." On malo razmisli. "Recimo, otprilike stotinu i trideset metričkih godina."
<BR>&nbsp;&nbsp;&nbsp;&nbsp;&nbsp;"A koliko je vama godina?"
<BR>&nbsp;&nbsp;&nbsp;&nbsp;&nbsp;"Četrdese pet zemaljskih, šezdeset metričkih."
<BR>&nbsp;&nbsp;&nbsp;&nbsp;&nbsp;"Meni je šezdeset šest metričkih godina. I očekujem, ukoliko budem vodila računa o svom zdravlju, da ću poživeti još najmanje tri stotine metričkih godina."
<BR>&nbsp;&nbsp;&nbsp;&nbsp;&nbsp;Bejli raširi ruke. "Čestitam vam."
<BR>&nbsp;&nbsp;&nbsp;&nbsp;&nbsp;"Međutim, to ima i svojih mana."
<BR>&nbsp;&nbsp;&nbsp;&nbsp;&nbsp;"Jutros mi baš neko reče da, tokom tri ili četiri veka, gubici ispoljavaju sve veću težnju da se nagomilaju."
<BR>&nbsp;&nbsp;&nbsp;&nbsp;&nbsp;"Bojim se da je tako", priznade Vasilija. "Zauzvrat, međutim, postoji i mogućnost gomilanja sve većeg broja dobitaka. Na kraju, sve se uravnoteži."
<BR>&nbsp;&nbsp;&nbsp;&nbsp;&nbsp;"U čemu se onda ogledaju mane?"
<BR>&nbsp;&nbsp;&nbsp;&nbsp;&nbsp;"Vi, razume se, niste naučnik."
<BR>&nbsp;&nbsp;&nbsp;&nbsp;&nbsp;"Ja sam detektiv - pajkan, ako tako više volite."
<BR>&nbsp;&nbsp;&nbsp;&nbsp;&nbsp;"Pretpostavljam da, ipak, poznajete ponekog naučnika sa svog sveta."
<BR>&nbsp;&nbsp;&nbsp;&nbsp;&nbsp;"Da, imao sam priliku da se sretnem sa nekolicinom", odgovori Bejli oprezno.
<BR>&nbsp;&nbsp;&nbsp;&nbsp;&nbsp;"Da li vam je poznato kako oni rade? Rečeno nam je da, na Zemlji, naučnici međusobno sarađuju isključivo iz nužde. Tokom kratkog životnog veka, u najboljem slučaju imaju na raspolaganju pukih pedeset godina aktivnog rada - manje nego sedamdeset metričkih godina. Za to vreme veoma se malo može uraditi."
<BR>&nbsp;&nbsp;&nbsp;&nbsp;&nbsp;"Uprkos tome, neki od naših naučnika ostvarili su značajna dostignuća i za mnogo kraće vreme."
<BR>&nbsp;&nbsp;&nbsp;&nbsp;&nbsp;"Stoga što su se koristili dostignućima svojih prethodnika, kao i nalazima svojih savremenika. Jesam li u pravu?"
<BR>&nbsp;&nbsp;&nbsp;&nbsp;&nbsp;"Razume se. Imamo naučnu zajednicu kojoj svi daju doprinos, nezavisno od vremena i prostora."
<BR>&nbsp;&nbsp;&nbsp;&nbsp;&nbsp;"Tako je. Drugačije ne bi ni bilo moguće. Svaki naučnik, duboko svestan male verovatnoće da nešto postigne oslanjajući se isključivo na samog sebe, naprosto je prinuđen da se uključi u zajednicu - da postane deo velike čistionice ideja. Napredak na taj način postaje nesravnjivo veći, nego što bi inače bio slučaj."
<BR>&nbsp;&nbsp;&nbsp;&nbsp;&nbsp;"Nije li isto i na Aurori i na ostalim svetovima Svemiraca?" upita Bejli.
<BR>&nbsp;&nbsp;&nbsp;&nbsp;&nbsp;"U teoriji jeste, ali ne toliko i u praksi. Pritisci koji se doživljavaju u jednom dugovečnom društvu znatno su manji. Ovde naučnici imaju na raspolaganju tri ili tri i po veka da se posvete nekom problemu, tako da postoji veća mogućnost da i neki pojedinačni istraživač postigne ozbiljniji napredak. Moguće je, čak, da se javi i neka vrsta intelektualne pohlepe - žudnja da čovek nešto sam, lično postigne, da sebi osigura pravo vlasništva na makar neki delić opšteg napretka, tako da, čak, dođe i do usporavanja opšteg napretka - pre nego što drugima prepusti ono što je u početku bila samo njegova zamisao. Posledica toga jeste da je na svetovima Svemiraca zaista došlo do usporavanja opšteg napretka, do te mere da je, uprkos našim ogromnim prednostima, već postalo teško držati korak s onim što se postiže na Zemlji."
<BR>&nbsp;&nbsp;&nbsp;&nbsp;&nbsp;"Pretpostavljam da mi sve to ne biste govorili, da ne želite da mi predočite da se dr Han Fastolf ponaša baš na rečeni način."
<BR>&nbsp;&nbsp;&nbsp;&nbsp;&nbsp;"Baš tako. Zahvaljujući njegovim teorijskim postavkama o pozitronskom mozgu, humanoidni roboti su, konačno, postali stvarnost. To je znanje - uz pomoć pokojnog dr Sartona - iskoristio i da napravi vašeg robotskog prijatelja Denila; međutim, nikada nije javno obelodanio najvažnije pojedinosti svoje teorije, niti je ikada sa njima upoznao bilo kog od svojih kolega. Na taj je način on - isključivo za sebe - zadržao sva znanja neophodna za izradu humanoidnih robota."
<BR>&nbsp;&nbsp;&nbsp;&nbsp;&nbsp;Bejli nabra obrve. "Da li je Robotički institut u celosti posvećen saradnji među naučnicima?"
<BR>&nbsp;&nbsp;&nbsp;&nbsp;&nbsp;"Upravo tako. Institut čini preko stotinu vrhunskih robotičara različitih doba starosti, znanja i sposobnosti; nadamo se da ćemo otvoriti podružnice i na drugim svetovima i, konačno, izrasti u međuplanetarno udruženje. Svi smo mi odlučni, imajući pred očima opštu dobrobit, da svoja pojedinačna otkrića ili ideje priložimo u zajednički fond - što i vi Zemljani činite, jer vas na to tera vaša kratkovečnost.
<BR>&nbsp;&nbsp;&nbsp;&nbsp;&nbsp;Dr Han Fastolf, međutim, nije spreman da to učini. Sigurna sam da dr Hana Fastolfa doživljavate kao plemenitog, idealističkog auroranskog rodoljuba, ali uprkos tome, on nije spreman da svoju intelektualnu svojinu - kako je on, zapravo, vidi - priloži u zajednički fond; sledstveno tome, on ni ne želi da nam se priključi. S obirom na okolnost da polaže lična prava na svoja naučna otkrića, ni mi ne želimo njega... Verujem da vam se naša uzajamna odbojnost više ne čini tako zagonetnom?"
<BR>&nbsp;&nbsp;&nbsp;&nbsp;&nbsp;Bejli potvrdno klimnu. "Verujete li, zaista, da ćete imati uspeha - mislim na dobrovoljno odustajanje od lične slave?" upita on.
<BR>&nbsp;&nbsp;&nbsp;&nbsp;&nbsp;"Nema mi druge", odgovori Vasilija smrknuto.
<BR>&nbsp;&nbsp;&nbsp;&nbsp;&nbsp;"Da li je Institutu, zahvaljujući objedinjenim naporima, pošlo za rukom da postigne isto što i dr Fastolf, to jest da samostalno dođe do teorije o pozitronskom mozgu humanoidnih robota?"
<BR>&nbsp;&nbsp;&nbsp;&nbsp;&nbsp;"Još nije. Ali s vremenom, uspećemo. To je neizbežno."
<BR>&nbsp;&nbsp;&nbsp;&nbsp;&nbsp;"Ipak, ne činite nikakav pokušaj da to razdoblje istraživanja skratite, time što biste ubedili dr Fastolfa da vam oda svoju tajnu?"
<BR>&nbsp;&nbsp;&nbsp;&nbsp;&nbsp;"Verujem da smo na najboljem putu da u tome uspemo."
<BR>&nbsp;&nbsp;&nbsp;&nbsp;&nbsp;"Zahvaljujući onome što se dogodilo sa Janderom?"
<BR>&nbsp;&nbsp;&nbsp;&nbsp;&nbsp;"Nisam sigurna da bi trebalo da vam odgovorim na to pitanje... Dobro, Zemljanine, jesam li vam rekla sve što ste želeli da saznate?"
<BR>&nbsp;&nbsp;&nbsp;&nbsp;&nbsp;"Saopštili ste mi neke stvari koje nisam znao", odgovori Bejli.
<BR>&nbsp;&nbsp;&nbsp;&nbsp;&nbsp;"Onda je možda trenutak da porazgovaramo o Gremionisu. Zbog čega ste ime tog berberina doveli u vezu sa mnom?"
<BR>&nbsp;&nbsp;&nbsp;&nbsp;&nbsp;"Berberina?"
<BR>&nbsp;&nbsp;&nbsp;&nbsp;&nbsp;"Pored drugih stvari, on sebe smatra i modnim frizerom, ali je, ipak, samo običan berberin. Recite mi šta imate u vezi s njim - ili ovaj naš razgovor smatrajte okončanim."
<BR>&nbsp;&nbsp;&nbsp;&nbsp;&nbsp;Bejli oseti kako ga obuzima umor. Bilo je sve očiglednije da Vasilija uživa u ovom mačevanju. Dala mu je dovoljno da mu otvori apetit, i sada je nameravala da ga prinudi da kupi još, zauzvrat joj plaćajući vlastitim obaveštenjima... Ali on ih nije imao. Raspolagao je samo pukim nagađanjima. Ukoliko se pokaže da su bila pogrešna, temeljito pogrešna, biće gotov.
<BR>&nbsp;&nbsp;&nbsp;&nbsp;&nbsp;Bejli stoga odluči da i sam izvuče mač. "I samoj vam je jasno, dr Vasilija, da se ne možete izvući pretvarajući se da je smešno i pomisliti da između vas i Gremionisa postoji neka veza."
<BR>&nbsp;&nbsp;&nbsp;&nbsp;&nbsp;"A što da ne, kada takva pomisao i jeste smešna?"
<BR>&nbsp;&nbsp;&nbsp;&nbsp;&nbsp;"Ne, nije. Da je zaista smešna, nasmejali biste mi se u lice već pri našem prvom vizifonskom kontaktu i prekinuli vezu. Sama činjenica da ste ipak ispoljili spremnost da odustanete od svog prvobitnog stava i da me primite - sama činjenica da ste pristali da sa mnom natenane porazgovarate, saopštivši mi toliko stvari - predstavlja očigledno priznanje da osećate kako vam možda držim nož pod grlom."
<BR>&nbsp;&nbsp;&nbsp;&nbsp;&nbsp;Vasilijine vilice se stisnuše. "Mali Zemljanine, položaj u kome se nalazim zaista je osetljiv, i vi to verovatno znate", odgovori ona tihim i ljutitim glasom. "Ja jesam kćer dr Fastolfa i ovde u Institutu postoje i takvi koji su dovoljno šašavi - ili dovoljno podmukli - da zbog toga nemaju poverenja u mene. Ne znam kakva je to priča mogla dopreti do vas - ili kakvu ste sami izmislili - ali je sasvim sigurno da je, u manjoj ili većoj meri, zaista smešna. Uprkos tome, ma koliko smešna bila, sigurno je da bi mogla biti korisno upotrebljena protiv mene. I upravo sam stoga spremna da trgujem s vama. Rekla sam vam već neke stvari, i mogla bih vam reći još neke, ali samo ukoliko mi sada izložite šta to imate u rukavu i kažete mi istinu. Stoga, recite mi to... Sada!
<BR>&nbsp;&nbsp;&nbsp;&nbsp;&nbsp;Ukoliko, pak, pokušate da se poigrate sa mnom, neću se naći u gorem položaju nego što sam sada ako vas najurim; u najmanju ruku, izvući ću iz toga neko zadovoljstvo. Pored toga, upotrebiću sav svoj uticaj kod predsednika vlade da ga nagovorim da povuče svoj pristanak za vaš dolazak ovamo i da vas pošalje natrag, pravo na Zemlju. Već postoji ozbiljan pritisak na njega da baš tako postupi, i vi sigurno ne biste želeli da tom pritisku pridodam i svoj.
<BR>&nbsp;&nbsp;&nbsp;&nbsp;&nbsp;Prema tome, govorite! Odmah!"
<BR>
<BR>&nbsp;&nbsp;&nbsp;&nbsp;&nbsp;39.
<BR>&nbsp;&nbsp;&nbsp;&nbsp;&nbsp;Bejlijeva prva pomisao bila je da odmah pređe na stvar, kako bi proverio da li je u pravu. Istog je časa, međutim, shvatio da to ne bi bilo mudro. Prozrela bi ga - nije bila budala - i zaustavila. Znao je da je na tragu nečega, i nije nipošto želeo da to pokvari. Ono što je rekla o osetljivom položaju u kome se nalazi zbog oca mogla je biti istina; ipak, to ne bi mogao biti razlog da se toliko uplaši i pristane da se nađe s njim; verovatno je podozrevala da zaista raspolaže nečim što i nije bilo baš toliko smešno.
<BR>&nbsp;&nbsp;&nbsp;&nbsp;&nbsp;Morao je, stoga, da iziđe pred nju sa nečim, sa nečim važnim što će mu omogućiti da istog časa stekne prednost. Sledstveno tome - morao je da se kocka.
<BR>&nbsp;&nbsp;&nbsp;&nbsp;&nbsp;"Santiriks Gremionis vam se ponudio", započe on. I pre no što je Vasilija uspela bilo šta da kaže, on podiže ulog, unevši u svoj glas primesu namerne grubosti. "I to ne samo jednom, već više puta."
<BR>&nbsp;&nbsp;&nbsp;&nbsp;&nbsp;Vasilija obema rukama obuhvati koleno, a onda se ponovo uspravi i ostade da sedi na stolici kao da traži ugodniji položaj. Zatim baci pogled put Žiskara koji je, mirno i bezizražajna lica, stajao kraj nje.
<BR>&nbsp;&nbsp;&nbsp;&nbsp;&nbsp;Potom ponovo pogleda Bejlija. "Ta se budala, znate, nudi svima unaokolo, bez obzira na godine i pol. Bilo bi zaista neobično da i na mene nije obratio pažnju."
<BR>&nbsp;&nbsp;&nbsp;&nbsp;&nbsp;Bejli napravi pokret rukom kao da odbacuje ovaj njen odgovor. (Nije se nasmejala. Nije smesta okončala razgovor. Čak, nije ispoljila ni tračak ljutnje. Čekala je da vidi šta će uslediti - što je moglo značiti da je neku zverku ipak uhvatio za rep.)
<BR>&nbsp;&nbsp;&nbsp;&nbsp;&nbsp;"Preterujete, dr Vasilija", reče on. "Niko, ma koliko nepoželjan, ne bi propustio mogućnost da bira; a što se tiče Gremionisa, on je odabrao vas i uprkos tome što ste ga odbili, nastavio je da vam se i dalje nudi što baš nije u skladu s auroranskim običajima."
<BR>&nbsp;&nbsp;&nbsp;&nbsp;&nbsp;"Milo mi je da ste uočili da sam ga odbila", odgovori Vasilija. "Ima i takvih koji smatraju da, iz obzirnosti, nijednu ponudu - ili bar, skoro nijednu - ne bi trebalo odbiti, ali ja ne delim to mišljenje. Ne vidim razloga zašto bih se prepustila nečem nezanimljivom, nečem što će predstavljati puko traćenje vremena. Imate li nešto protiv ovakvog stava, Zemljanine?"
<BR>&nbsp;&nbsp;&nbsp;&nbsp;&nbsp;"Nemam baš nikakav stav - ni povoljan, ni nepovoljan - u odnosu na auroranske običaje." (Još je iščekivala, još ga je slušala. Ali na šta je to čekala? Da nije možda u pitanju bilo nešto što je on želeo da kaže, ali što još nije bio siguran da se usuđuje da kaže?)
<BR>&nbsp;&nbsp;&nbsp;&nbsp;&nbsp;Vasilija se potrudi da u svoj glas unese primesu bezbrižnosti. "Imate li još štogod da mi ponudite - ili smo završili?"
<BR>&nbsp;&nbsp;&nbsp;&nbsp;&nbsp;"Još nismo završili", odgovori Bejli, osetivši da mora izbaciti novu kartu. "Budući da ste uočili tu neauroransku crtu istrajnosti kod Gremionisa, možda vam se učinilo da biste je mogli korisno upotrebiti?"
<BR>&nbsp;&nbsp;&nbsp;&nbsp;&nbsp;"Stvarno? Baš šašavo! A kako sam je to mogla iskoristiti?"
<BR>&nbsp;&nbsp;&nbsp;&nbsp;&nbsp;"Budući da ste ga, očigledno, veoma privlačili, ne bi bilo nimalo teško srediti da ga isto tako privuče i neka druga osoba, veoma nalik na vas. Mogli ste ga navesti da se u to upusti, možda mu obećavši da ćete prihvatiti njegovu ponudu ukoliko na drugoj strani bude odbijen."
<BR>&nbsp;&nbsp;&nbsp;&nbsp;&nbsp;"A ko je ta jadna osoba toliko nalik na mene?"
<BR>&nbsp;&nbsp;&nbsp;&nbsp;&nbsp;"Zaista ne znate? Ma, haj'te, ne izigravajte naivku, dr Vasilija. Govorim o onoj Solarijanki, Gladiji, prema kojoj, kako vam već rekoh, dr Fastolf ispoljava posebnu naklonost samo zbog njene velike sličnosti s vama. Niste se nimalo iznenadili kada sam vam to pomenuo, na samom početku našeg razgovora. Prekasno je da se sada pretvarate da to niste znali."
<BR>&nbsp;&nbsp;&nbsp;&nbsp;&nbsp;Vasilija ga oštro pogleda. "Na osnovu toga što je Gremionis zainteresovan za nju, zaključili ste da je, prethodno, morao biti zainteresovan za mene? Jeste li samo na osnovu tog besmislenog zaključka odlučili da mi se obratite?"
<BR>&nbsp;&nbsp;&nbsp;&nbsp;&nbsp;"Nije to bio baš toliko besmislen zaključak. Postoje i druge važne okolnosti. Poričete li sve to?"
<BR>&nbsp;&nbsp;&nbsp;&nbsp;&nbsp;Vasilija zamišljeno prevuče šakom preko stola pokraj sebe, i Bejli se za trenutak upita šta su sve mogli sadržati dugački listovi hartije što su stajali na njemu. Bio je u stanju, izdaleka, da razabere svu složenost njihove sadržine, ali je isto tako znao, da za njega ne bi imali nikakvog smisla, čak i kada bi ih pomno i detaljno proučio.
<BR>&nbsp;&nbsp;&nbsp;&nbsp;&nbsp;"Postajem umorna", reče Vasilija. "Rekoste, dakle, da se Gremionis najpre zainteresovao za mene, a potom za tu meni sličnu osobu, tu Solarijanku. Sada, opet, tražite od mene da to poreknem. A zbog čega bih se uopšte trudila da to poričem? Od kakve je sve to važnosti? Čak i kada bi to bila istina, kakvu bi mi to štetu moglo naneti, u bilo kom pogledu? Rekli ste, još, da mi nije prijala pažnja koju nisam tražila, i da sam uspela da se vešto izvučem. Šta s tim?"
<BR>&nbsp;&nbsp;&nbsp;&nbsp;&nbsp;"Nije toliko u pitanju šta ste učinili, već zbog čega", odgovori Bejli. "Bilo vam je jasno da je Gremionis vrsta osobe koja ne odustaje lako. Nudio vam se bezbroj puta, te je bilo jasno da će se to dogoditi i u Gladijinom slučaju."
<BR>&nbsp;&nbsp;&nbsp;&nbsp;&nbsp;"Ukoliko odmah ne prihvati njegovu ponudu."
<BR>&nbsp;&nbsp;&nbsp;&nbsp;&nbsp;"Ona je Solarijanka, sa neprijatnim iskustvima u pogledu seksualnih odnosa, te je svakog odbijala. Usuđujem se da kažem da vam je to bilo poznato, budući da sasvim lako mogu da vas zamislim kako, bez obzira na svu odbojnost koju ste osećali prema svom rod... prema dr Fastolfu, pomno motrite ne biste li otkrili ko će vas kod njega zameniti."
<BR>&nbsp;&nbsp;&nbsp;&nbsp;&nbsp;"Baš zgodno. Ukoliko je odbila Gremionisa, samo je pokazala da ima ukusa."
<BR>&nbsp;&nbsp;&nbsp;&nbsp;&nbsp;"Dobro vam je bilo poznato da neće biti nikakvog 'ukoliko'. Znali ste da će ga odbiti."
<BR>&nbsp;&nbsp;&nbsp;&nbsp;&nbsp;"Šta onda?"
<BR>&nbsp;&nbsp;&nbsp;&nbsp;&nbsp;"Njegova uporna nastojanja značila su da će Gremionis često boraviti u njenoj kući, da će se prosto prilepiti uz nju."
<BR>&nbsp;&nbsp;&nbsp;&nbsp;&nbsp;"Poslednji put: i šta onda?"
<BR>&nbsp;&nbsp;&nbsp;&nbsp;&nbsp;"U Gladijinoj se kući nalazilo nešto zaista nesvakidašnje... Jedan od dvojice postojećih humanoidnih robota, Jander Panel."
<BR>&nbsp;&nbsp;&nbsp;&nbsp;&nbsp;Vasilija je trenutak oklevala. "Na šta to ciljate?" upita ona.
<BR>&nbsp;&nbsp;&nbsp;&nbsp;&nbsp;"Mislim da vam je palo na um da bi, ukoliko bi taj humanoidni robot nekako bio usmrćen, pod okolnostima koje bi ukazivale na dr Falstofa kao jedinog krivca, to moglo poslužiti kao oruđe da se on primora da obelodani tajnu humanoidnog pozitronskog mozga. Gremionis je, ozbiljno uzdrman Gladijinim upornim odbijanjem da prihvati njegovu ponudu, i zahvaljajući čestim posetama njenom domu, lako mogao biti naveden da se osveti, tako što će ubiti robota."
<BR>&nbsp;&nbsp;&nbsp;&nbsp;&nbsp;Vasilija brzo zatrepta. "Taj jadni brica mogao je imati dvadesetak sličnih motiva, i dvadesetak sličnih prilika, ali to, ipak, ne bi ništa značilo. On, čak, ne bi umeo ni da naloži nekom robotu da se rukuje kako valja. Kako bi mu, onda, moglo poći za rukom da uspe u takvom naumu - koji čitavu svetlosnu godinu prevazilazi njegove mogućnosti - i kod jednog robota izazove 'mentalno isključenje?"
<BR>&nbsp;&nbsp;&nbsp;&nbsp;&nbsp;"I to nas sada", primeti Bejli blago, "dovodi do suštine stvari... Siguran sam da ste i sami to imali u vidu, budući da vam je pošlo za rukom da se uzdržite i ne izbacite me smesta odave; želeli ste, naime, da proverite da li je to i meni palo na pamet, ili nije. Ono što želim da kažem jeste da je Gremionis to zaista učinio, uz pomoć vašeg Robotičkog instituta koji je delovao preko vas."
</P></TD></TR></TABLE>
<P class="next">
<A HREF=p10.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
