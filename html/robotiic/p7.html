<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>NADZORNICA
<P>&nbsp;&nbsp;&nbsp;&nbsp;&nbsp;23.
<BR>&nbsp;&nbsp;&nbsp;&nbsp;&nbsp;Bilo je jutro na Solariji, jutro na imanju - njenom imanju. Tamo u daljini nalazila se nastamba koja je mogla biti njena. Dvadeset dekada je na neki volšeban način nestalo i Aurora joj je izgledala kao neki davnašnji san koji se nikada nije obistinio.
<BR>&nbsp;&nbsp;&nbsp;&nbsp;&nbsp;Okrenula se ka D. Ž.-u, koji je stezao opasač oko svog tankog spoljašnjeg ogrtača, opasač sa koga su visila dva ručna oružja. Na levom bedru mu se nalazo neuronski bič, a na desnom - nešto kraće i glomaznije, za šta je pretpostavljala da je blaster.
<BR>&nbsp;&nbsp;&nbsp;&nbsp;&nbsp;"Idemo li do kuće?" upita ona.
<BR>&nbsp;&nbsp;&nbsp;&nbsp;&nbsp;"Očigledno", odvrati D. Ž. odsutno. Proveravao je svako ručno oružje ponaosob, jedno je čak prineo uhu da oslušne slabo zujanje koje je označavalo da je oružje ispravno.
<BR>&nbsp;&nbsp;&nbsp;&nbsp;&nbsp;"Samo nas četvoro?" Ona se automatski okrenu prema ostalima; D. Ž, Denil...
<BR>&nbsp;&nbsp;&nbsp;&nbsp;&nbsp;A zatim se obrati Denilu: "Gde je Žiskar, Denile?"
<BR>&nbsp;&nbsp;&nbsp;&nbsp;&nbsp;Denil odgovori: "Učinilo mu se, gospođo Gladija, da bi bilo mudro kada bi on krenuo kao prethodnica. Pošto je robot, neće biti upadljiv među drugim robotima... i moći će da nas upozori ako naiđe na nešto neobično. U svakom slučaju, bolje je lišiti se njega nego vas ili kapetana."
<BR>&nbsp;&nbsp;&nbsp;&nbsp;&nbsp;"Dobro staro robotsko razmišljanje", reče mračno D. Ž. "Sasvim dobro. Hajde, polazimo."
<BR>&nbsp;&nbsp;&nbsp;&nbsp;&nbsp;"Samo nas troje?" upita Gladija pomalo plačno. "Da budem iskrena, nedostaje mi Žiskarova robotska sposobnost da prihvati vlastitu prošlost."
<BR>&nbsp;&nbsp;&nbsp;&nbsp;&nbsp;D. Ž. reče: "Svi smo mi potrošni, gospođo Gladija. Dva broda uništena, članovi obe posade, bez izuzetka, pobijeni. Ovde brojnost ne predstavlja garanciju sigurnosti."
<BR>&nbsp;&nbsp;&nbsp;&nbsp;&nbsp;"Od vaših reči se baš ne osećam bolje, D. Ž."
<BR>&nbsp;&nbsp;&nbsp;&nbsp;&nbsp;"Pokušaću onda na drugi način. Prethodni brodovi nisu bili pripremljeni. Naš brod jeste. Ja sam takođe pripremljen." On se pljasnu po bedrima. "A sa vama je robot koji se pokazao kao uspešan zaštitnik. Štaviše, naše najbolje oružje ste vi sami. Znate kako robotima da naredite da čine ono što želite da čine, a to se može pokazati od životne važnosti. Vi ste jedina među nama koja to može, a prethodni brodovi nisu imali nikog sličnog vama. Pođimo, onda..."
<BR>&nbsp;&nbsp;&nbsp;&nbsp;&nbsp;Oni krenuše napred. Posle izvesnog vremena, Gladija reče: "Ne idemo prema kući."
<BR>&nbsp;&nbsp;&nbsp;&nbsp;&nbsp;"Ne, još ne. Prvo idemo prema jednoj grupi robota. Nadam se da ih vidite."
<BR>&nbsp;&nbsp;&nbsp;&nbsp;&nbsp;"Da, vidim ih, ali oni ništa ne rade."
<BR>&nbsp;&nbsp;&nbsp;&nbsp;&nbsp;"Ne, ne rade. Kada smo se spustili bilo je prisutno mnogo više robota. Većina je otišla, ali ovi su ostali. Zašto?"
<BR>&nbsp;&nbsp;&nbsp;&nbsp;&nbsp;"Ako ih pitamo, kazaće nam."
<BR>&nbsp;&nbsp;&nbsp;&nbsp;&nbsp;"Vi ćete ih pitati, gospođo Gladija."
<BR>&nbsp;&nbsp;&nbsp;&nbsp;&nbsp;"Odgovoriće i vama, D. Ž, kao i meni. Oboje smo ljudska bića."
<BR>&nbsp;&nbsp;&nbsp;&nbsp;&nbsp;D. Ž. nakratko zastade, a sa njim i drugo dvoje. On se okrenu prema Gladiji i smešeći se reče: "Draga gospođo Gladija, zar smo vi i ja u podjednakoj meri ljudska bića? Jedna Svemirka i jedan Naseljivač? Šta vam je?"
<BR>&nbsp;&nbsp;&nbsp;&nbsp;&nbsp;"Mi smo u podjednakoj meri ljudska bića za jednog robota", reče ona razdražljivo. "I molim vas, nemojte se poigravati tim stvarima. Ja sa vašim pretkom nisam igrala igru Svemiraca i Zemljanina."
<BR>&nbsp;&nbsp;&nbsp;&nbsp;&nbsp;D. Ž.-ovog osmeha nestade. "To je tačno. Izvinjavam se, gospođo. Pokušaću da obuzdam svoj cinizam jer, konačno, na ovom svetu mi smo saveznici."
<BR>&nbsp;&nbsp;&nbsp;&nbsp;&nbsp;Trenutak kasnije, on reče: "Gospođo, ja, u stvari, želim da otkrijem kakva su naređenja izdata robotima... ako su im bilo kakva uopšte izdata; da li ovde ima robota koji bi, slučajno, mogli da vas znaju; da li uopšte ima ljudi na ovom imanju ili na celom svetu; ili bilo šta drugo što vam padne na pamet da pitate. Ne bi trebalo da su opasni; oni su roboti, a vi ljudsko biće; ne mogu vas povrediti. Nema zbora da je", dodade on, setivši se, "vaš Denil prilično grubo postupao sa Nisom, ali to je bilo pod okolnostima koje ovde ne pristaju. I Denil može poći sa vama."
<BR>&nbsp;&nbsp;&nbsp;&nbsp;&nbsp;Denil učitivo reče: "Ja bih u svakom slučaju pratio gospođu Gladiju, kapetane. To je moja uloga."
<BR>&nbsp;&nbsp;&nbsp;&nbsp;&nbsp;"Kao i Žiskarova, mislim", reče D. Ž, "pa je on ipak odlutao."
<BR>&nbsp;&nbsp;&nbsp;&nbsp;&nbsp;"Svrsishodno, kapetane; razgovarali smo o tome i složili se da je to neophodno, ako želimo da zaštitimo gospođu Gladiju."
<BR>&nbsp;&nbsp;&nbsp;&nbsp;&nbsp;"Dobro. Vas dvoje krenite napred. Pokrivaću vas oboje." On izvuče oružje koje mu je visilo na desnom boku. "Ako povičem 'Lezi', istog časa se opružite. Ovo oružje ne bira metu."
<BR>&nbsp;&nbsp;&nbsp;&nbsp;&nbsp;"Molim vas, D. Ž, upotrebite ga samo u krajnjoj nuždi", reče Gladija. "Teško da će vam se uopšte i pružiti prilika za to kada su u pitanju roboti. Hajdemo, Denile!"
<BR>&nbsp;&nbsp;&nbsp;&nbsp;&nbsp;I oni krenuše, žurno i odvažno, prema grupi od desetak robota koji su stajali tačno ispred niza kratkih žbunova dok se jutarnje sunce u odsevima tu i tamo odbijalo od njihovih uglačanih spoljašnosti.
<BR>
<BR>&nbsp;&nbsp;&nbsp;&nbsp;&nbsp;24.
<BR>&nbsp;&nbsp;&nbsp;&nbsp;&nbsp;Roboti se nisu ni povukli niti su krenuli napred. Mirno su ostali na svojim mestima. Gladija ih prebroja. Videla ih je jedanaest. Možda ih je bilo još koje nije videla.
<BR>&nbsp;&nbsp;&nbsp;&nbsp;&nbsp;Bili su oblikovani solarijanski. Krajnje ispolirani. Krajnje glatki. Ni traga od iluzije odeće i napravljeni bez mnogo realizma. Gotovo su ličili na matematičke apstrakcije o ljudskom telu, bez ikakve međusobne sličnosti.
<BR>&nbsp;&nbsp;&nbsp;&nbsp;&nbsp;Osećala je da oni nipošto nisu bili okretni ili složeni kao Auroranski roboti, već da su jednostavno bili projektovani za određene zadatke.
<BR>&nbsp;&nbsp;&nbsp;&nbsp;&nbsp;Zastala je na otprilike četiri metra od niza robota, a Denil je (osetila je) zastao istovremeno kada i ona i ostao da stoji na manje od metar udaljenosti od nje. Bio je dovoljno blizu da se u slučaju potrebe istog časa umeša, ali dovoljno daleko da jasno stavi do znanja kako je ona glavni govornik u njihovom društvu. Bila je sigurna da roboti ispred nje gledaju Denila kao na ljudsko biće, ali je takođe znala da je Denil i te kako svestan da je robot, te se suviše ne oslanja na pogrešno mišljenje drugih robota.
<BR>&nbsp;&nbsp;&nbsp;&nbsp;&nbsp;Gladija reče: "Koji će od vas razgovarati sa mnom?"
<BR>&nbsp;&nbsp;&nbsp;&nbsp;&nbsp;Nastupila je kratka tišina, kao da se održava neko savetovanje bez izgovorenih reči. Zatim jedan robot istupi: "Ja ću, gospođo, s vama razgovarati."
<BR>&nbsp;&nbsp;&nbsp;&nbsp;&nbsp;"Imaš li ime?"
<BR>&nbsp;&nbsp;&nbsp;&nbsp;&nbsp;"Ne, gospođo. Samo seriski broj."
<BR>&nbsp;&nbsp;&nbsp;&nbsp;&nbsp;"Koliko si dugo u radnom stanju?"
<BR>&nbsp;&nbsp;&nbsp;&nbsp;&nbsp;"U radnom sam stanju dvadeset devet godina, gospođo."
<BR>&nbsp;&nbsp;&nbsp;&nbsp;&nbsp;"Da li je iko iz ove grupe duže u radnom stanju?"
<BR>&nbsp;&nbsp;&nbsp;&nbsp;&nbsp;"Ne, gospođo. Zato ja, pre nego iko drugi, razgovaram s vama."
<BR>&nbsp;&nbsp;&nbsp;&nbsp;&nbsp;"Koliko je robota zaposleno na ovom imanju?"
<BR>&nbsp;&nbsp;&nbsp;&nbsp;&nbsp;"Ne raspolažem tim brojem, gospođo."
<BR>&nbsp;&nbsp;&nbsp;&nbsp;&nbsp;"Otprilike."
<BR>&nbsp;&nbsp;&nbsp;&nbsp;&nbsp;"Možda deset hiljada, gospođo."
<BR>&nbsp;&nbsp;&nbsp;&nbsp;&nbsp;"Da li je ijedan od njih u radnom stanju duže od dvadeset dekada?"
<BR>&nbsp;&nbsp;&nbsp;&nbsp;&nbsp;"Možda se može naći neki među poljoprivrednim robotima, gospođo."
<BR>&nbsp;&nbsp;&nbsp;&nbsp;&nbsp;"A među kućnim robotima?"
<BR>&nbsp;&nbsp;&nbsp;&nbsp;&nbsp;"Oni nisu dugo u radnom stanju, gospođo. Gospodari više vole nove modele robota."
<BR>&nbsp;&nbsp;&nbsp;&nbsp;&nbsp;Gladija klimnu, okrenu se Denilu i reče: "To ima smisla. Tako je bilo i u moje vreme."
<BR>&nbsp;&nbsp;&nbsp;&nbsp;&nbsp;Ponovo se okrenula prema robotu. "Kome pripada ovo imanje?"
<BR>&nbsp;&nbsp;&nbsp;&nbsp;&nbsp;"To je imanje Zoberlona, gospođo."
<BR>&nbsp;&nbsp;&nbsp;&nbsp;&nbsp;"Koliko već pripada porodici Zoberlon?"
<BR>&nbsp;&nbsp;&nbsp;&nbsp;&nbsp;"Duže nego što sam ja u radnom stanju, gospođo. Ne znam tačno koliko, ali to se obaveštenje može pribaviti."
<BR>&nbsp;&nbsp;&nbsp;&nbsp;&nbsp;"Da li si ikad čuo za porodicu Dalmar?"
<BR>&nbsp;&nbsp;&nbsp;&nbsp;&nbsp;"Ne, gospođo."
<BR>&nbsp;&nbsp;&nbsp;&nbsp;&nbsp;Gladija se okrenu prema Denilu i reče prilično skrušeno. "Pokušavam da usmeravam robota, malo po malo, kao što je to nekada činio Elija, ali mislim da ne znam kako to pravilno da izvedem."
<BR>&nbsp;&nbsp;&nbsp;&nbsp;&nbsp;"Naprotiv, gospođo Gladija", reče Denil značajno, "čini mi se da ste mnogo postigli. Malo je verovatno da bilo koji robot na ovom imanju, sem možda nekolicine poljoprivrednih, ima pohranjeno sećanje na vas. Da li ste u svoje vreme sreli bilo kog poljoprivrednog robota?"
<BR>&nbsp;&nbsp;&nbsp;&nbsp;&nbsp;Gladija odmahnu glavom. "Nikada! Ne sećam se da sam bilo kog videla makar i u daljini."
<BR>&nbsp;&nbsp;&nbsp;&nbsp;&nbsp;"Onda je jasno da za vas ne znaju na ovom imanju."
<BR>&nbsp;&nbsp;&nbsp;&nbsp;&nbsp;"Tačno. A jadni D. Ž. nas je uzalud poveo. Ako je očekivao da ću mu u bilo čemu biti od pomoći, prevario se."
<BR>&nbsp;&nbsp;&nbsp;&nbsp;&nbsp;"Uvek je korisno znati istinu, gospođo. U ovom slučaju je biti nepoznat manje korisno od biti poznat, ali ne znati da li je neko poznat ili ne, bilo bi još beskorisnije. Možda biste mogli da izmamite neka druga obaveštenja?"
<BR>&nbsp;&nbsp;&nbsp;&nbsp;&nbsp;"Pa, da vidimo..." Nekoliko trenutaka je bila zadubljena u misli, a zatim lagano reče: "Čudno. Kada se obraćam ovim robotima, govorim sa solarijanskim naglaskom. Ali tako ne govorim sa tobom."
<BR>&nbsp;&nbsp;&nbsp;&nbsp;&nbsp;Denil odvrati: "Ništa neobično, gospođo Gladija. Roboti govore tim naglaskom, jer su solarijanski. To vas vraća u dane vaše mladosti i vi automatski govorite onako kao što ste onda govorili. Međutim, postajete opet ona stara kada se okrenete prema meni, jer sam ja deo vaše sadašnjosti."
<BR>&nbsp;&nbsp;&nbsp;&nbsp;&nbsp;Na Gladijinom licu pojavi se jedva primetni osmeh i ona reče: "Ti, Denile, sve više razmišljaš kao ljudsko biće."
<BR>&nbsp;&nbsp;&nbsp;&nbsp;&nbsp;Ponovo se okrenula ka robotima, potpuna svesna mirnoće koja ih je okruživala. Nebo je bilo gotovo potpuno plavo, izuzev tananog niza oblaka na zapadnom obzorju (što je značilo da se po podne može naoblačiti). Čulo se šuštanje lišća na laganom vetru, zujanje insekata, usamljeni zov ptice. Nigde ni traga nekom ljudskom biću. Mora da je okolo bilo mnogo robota, ali oni su radili u tišini. Nije bilo raskošnih zvukova ljudskih bića na koje se navikla (bolno, u početku) na Aurori.
<BR>&nbsp;&nbsp;&nbsp;&nbsp;&nbsp;Ali sada, kada se ponovo našla na Solariji, zaključila je da je mir divan. Nije sve bilo tako loše na Solariji. Morala je to da prizna.
<BR>&nbsp;&nbsp;&nbsp;&nbsp;&nbsp;Ona se žurno obrati robotu, dok joj se u glasu osećalo da želi da izvrši izvestan pritisak na njega. "Gde su ti gospodari?"
<BR>&nbsp;&nbsp;&nbsp;&nbsp;&nbsp;Međutim, nije imalo svrhe požurivati jednog robotao, pokušavati da se on uzbuni, ili da se uhvati nespreman. On uzvrati bez ikakvog znaka uznemirenosti. "Otišli su, gospođo."
<BR>&nbsp;&nbsp;&nbsp;&nbsp;&nbsp;"Kuda su otišli?"
<BR>&nbsp;&nbsp;&nbsp;&nbsp;&nbsp;"Ne znam, gospođo. Nije mi rečeno."
<BR>&nbsp;&nbsp;&nbsp;&nbsp;&nbsp;"Ko od vas to zna?"
<BR>&nbsp;&nbsp;&nbsp;&nbsp;&nbsp;Nastupila je potpuna tišina.
<BR>&nbsp;&nbsp;&nbsp;&nbsp;&nbsp;Gladija reče: "Ima li na imanju ijedan robot koji bi to mogao da zna?"
<BR>&nbsp;&nbsp;&nbsp;&nbsp;&nbsp;Robot odvrati: "Ne znam ni za jednog, gospođo."
<BR>&nbsp;&nbsp;&nbsp;&nbsp;&nbsp;"Da li su gospodari poveli robote sa sobom?"
<BR>&nbsp;&nbsp;&nbsp;&nbsp;&nbsp;"Da, gospođo."
<BR>&nbsp;&nbsp;&nbsp;&nbsp;&nbsp;"Vas, ipak, nisu poveli. Zašto su vas ostavili?"
<BR>&nbsp;&nbsp;&nbsp;&nbsp;&nbsp;"Da obavljamo svoj posao, gospođo."
<BR>&nbsp;&nbsp;&nbsp;&nbsp;&nbsp;"Ali vi samo stojite i ništa ne radite. Kakav je to posao?"
<BR>&nbsp;&nbsp;&nbsp;&nbsp;&nbsp;"Čuvamo imanje od onih spolja, gospođo."
<BR>&nbsp;&nbsp;&nbsp;&nbsp;&nbsp;"Kao što smo mi?"
<BR>&nbsp;&nbsp;&nbsp;&nbsp;&nbsp;"Da, gospođo."
<BR>&nbsp;&nbsp;&nbsp;&nbsp;&nbsp;"Ali mi smo ovde, a vi ništa ne preduzimate. Zašto?"
<BR>&nbsp;&nbsp;&nbsp;&nbsp;&nbsp;"Posmatramo, gospođo. Daljnja naređenja nam nisu izdata."
<BR>&nbsp;&nbsp;&nbsp;&nbsp;&nbsp;"Da li ste podneli izveštaj o svojim zapažanjima?"
<BR>&nbsp;&nbsp;&nbsp;&nbsp;&nbsp;"Da, gospođo."
<BR>&nbsp;&nbsp;&nbsp;&nbsp;&nbsp;"Kome?"
<BR>&nbsp;&nbsp;&nbsp;&nbsp;&nbsp;"Nadzorniku, gospođo."
<BR>&nbsp;&nbsp;&nbsp;&nbsp;&nbsp;"Gde je nadzornik?"
<BR>&nbsp;&nbsp;&nbsp;&nbsp;&nbsp;"U zdanju, gospođo."
<BR>&nbsp;&nbsp;&nbsp;&nbsp;&nbsp;"Ah." Gladija se okrenu i žustro krenu nazad prema D. Ž.-u.
<BR>&nbsp;&nbsp;&nbsp;&nbsp;&nbsp;Denil ju je sledio.
<BR>&nbsp;&nbsp;&nbsp;&nbsp;&nbsp;"Pa?" upita D. Ž. Oba oružja je držao na gotovs, ali ih je vratio u fotrole kada su mu se oni približili.
<BR>&nbsp;&nbsp;&nbsp;&nbsp;&nbsp;Gladija odmahnu glavom. "Ništa, nijedan robot me ne poznaje. Ubeđena sam da nijedan robot ne zna kuda su Solarijanci otišli. Ali podnose izveštaje nekom nadzorniku."
<BR>&nbsp;&nbsp;&nbsp;&nbsp;&nbsp;"Nadzorniku?"
<BR>&nbsp;&nbsp;&nbsp;&nbsp;&nbsp;"Na Aurori i ostalim svetovima Svemiraca nadzornik na velikim imanjima gde ima mnogo robota jeste neki čovek čiji je posao da organizuje i upućuje grupe robota-radnika na polje, u rudnike i industriska postrojenja."
<BR>&nbsp;&nbsp;&nbsp;&nbsp;&nbsp;"To znači da su neki Solarijanci ostali."
<BR>&nbsp;&nbsp;&nbsp;&nbsp;&nbsp;Gladija zatrese glavom. "Solarija je izuzetak. Odnos između broja robota i ljudi uvek je bio toliko u korist robota da nije bio običaj da se nadgledanje robota poveri nekom muškarcu ili ženi. Taj posao obavljao je neki drugi robot, naročito programiran robot."
<BR>&nbsp;&nbsp;&nbsp;&nbsp;&nbsp;"Znači, u tom zdanju nalazi se neki robot", klimnu D. Ž, "koji je usavršeniji od ovih i koga bi vredelo ispitati."
<BR>&nbsp;&nbsp;&nbsp;&nbsp;&nbsp;"Možda, ali nisam baš ubeđena da je bezbedno pokušati ući u to zdanje."
<BR>&nbsp;&nbsp;&nbsp;&nbsp;&nbsp;D. Ž. reče ironično: "U pitanju je samo još jedan robot."
<BR>&nbsp;&nbsp;&nbsp;&nbsp;&nbsp;"To zdanje je možda minirano."
<BR>&nbsp;&nbsp;&nbsp;&nbsp;&nbsp;"I ovo polje može biti minirano."
<BR>&nbsp;&nbsp;&nbsp;&nbsp;&nbsp;Gladija reče: "Možda bi bilo bolje da pošaljemo nekog robota do zdanja da saopšti nadzorniku kako ljudi žele da s njim razgovaraju."
<BR>&nbsp;&nbsp;&nbsp;&nbsp;&nbsp;D. Ž. reče: "To neće biti potrebno. To je već neko očigledno obavio. Nadzornik se pojavljuje i nije niti robot niti 'on'. Ono što moje oči vide jeste jedno žensko ljudsko biće."
<BR>&nbsp;&nbsp;&nbsp;&nbsp;&nbsp;Gladija podiže pogled u zaprepašćenju. Hitro im se približavala jedna visoka, dobro građena i krajnje privlačna žena. Čak se i iz daljine nije moglo posumnjati u njen pol.
<BR>
<BR>&nbsp;&nbsp;&nbsp;&nbsp;&nbsp;25.
<BR>&nbsp;&nbsp;&nbsp;&nbsp;&nbsp;D. Ž. razvuče usta u širok osmeh. Izgledalo je kao da se malo isprsio i ispravio ramena, zabacivši ih unazad. Jedna šaka mu je lagano krenula prema bradi, kao da je želela da se uveri da je ova očešljana i glatka.
<BR>&nbsp;&nbsp;&nbsp;&nbsp;&nbsp;Gladija ga pogleda sa neodobravanjem. Zatim reče: "Ovo nije Solarijanka."
<BR>&nbsp;&nbsp;&nbsp;&nbsp;&nbsp;"Otkud znate?" upita D. Ž..
<BR>&nbsp;&nbsp;&nbsp;&nbsp;&nbsp;"Nijedna Solarijanka ne bi dozvolila da je neko drugo ljudsko biće tako neposredno gleda. Gleda, ne promatra."
<BR>&nbsp;&nbsp;&nbsp;&nbsp;&nbsp;"Poznata mi je razlika, gospođo. Ali vi dozvoljavate da vas ja gledam."
<BR>&nbsp;&nbsp;&nbsp;&nbsp;&nbsp;"Preko dvadeset dekada živela sam na Aurori. I pored toga, još je u meni ostalo dosta solarijanskog, pa se pred drugima tako ne pojavljujem."
<BR>&nbsp;&nbsp;&nbsp;&nbsp;&nbsp;"Ona ima mnogo toga vrednog da pokaže, gospođo. Rekao bih da je viša od mene i da je lepa poput zalaska sunca.
<BR>&nbsp;&nbsp;&nbsp;&nbsp;&nbsp;Nadzornica se zaustavi nekih dvadeset koraka od njih. Roboti su se povukli u stranu tako da nijedan nije ostao između žene na jednoj strani i njih troje na drugoj.
<BR>&nbsp;&nbsp;&nbsp;&nbsp;&nbsp;D. Ž. reče: "Običaji su se mogli izmeniti za dvadeset dekada."
<BR>&nbsp;&nbsp;&nbsp;&nbsp;&nbsp;"Ali ne i nešto u toj meri urođeno kao što je solarijanska netrpeljivost prema ljudskom dodiru", reče oštro Gladija. "Ne za dve stotine dekada." Ponovo je skliznula u svoj solarijanski nazalni izgovor.
<BR>&nbsp;&nbsp;&nbsp;&nbsp;&nbsp;"Mislim da potcenjujete društvenu gipkost. Bilo da je ona Solarijanska ili ne, pretpostavljam da je Svemirka... te ako ima još ovakvih Svemiraca, ja sam svim srcem za miroljubivu koegzistenciju."
<BR>&nbsp;&nbsp;&nbsp;&nbsp;&nbsp;Gladijin neodobravajući pogled postade još dublji. "Da li nameravate da stojite i zurite u taj uzorak sledećih nekoliko sati? Ne želite li da ispitam tu ženu?"
<BR>&nbsp;&nbsp;&nbsp;&nbsp;&nbsp;D. Ž. pođe, ali se okrenu da pogleda Gladiju, jasno joj stavivši do znanja da mu dosađuje. "Vi ispitujete robote, kao što ste to već radili. Ja ću ispitivati ljude."
<BR>&nbsp;&nbsp;&nbsp;&nbsp;&nbsp;"Naročito žene, pretpostavljam."
<BR>&nbsp;&nbsp;&nbsp;&nbsp;&nbsp;"Ne bih hteo da se hvalim, ali..."
<BR>&nbsp;&nbsp;&nbsp;&nbsp;&nbsp;"Nisam upoznala nijednog muškarca koji se time nije hvalio."
<BR>&nbsp;&nbsp;&nbsp;&nbsp;&nbsp;Denil se umeša: "Mislim da žena neće još dugo čekati. Ako želite da budete u prednosti, kapetane, sada joj priđite. Ja ću vas slediti kao što sam sledio gospođu Gladiju."
<BR>&nbsp;&nbsp;&nbsp;&nbsp;&nbsp;"Gotovo i da mi nije potreba zaštita", reče D. Ž. otresito.
<BR>&nbsp;&nbsp;&nbsp;&nbsp;&nbsp;"Vi ste ljudsko biće i ja ne smem dozvoliti da vam se išta dogodi zbog toga što ne bih stupio u akciju."
<BR>&nbsp;&nbsp;&nbsp;&nbsp;&nbsp;D. Ž. žurno krenu napred, a Denil za njim. Kako se Gladiji nije ostajalo samoj i ona krenu za njima, pomalo nesigurno.
<BR>&nbsp;&nbsp;&nbsp;&nbsp;&nbsp;Nadzornica ih je bez reči promatrala. Na sebi je imala glatku belu odoru koja je dopirala do pola bedara i u struku bila stegnuta kaišem. Izrez na grudima bio je dubok i izazovan, a kroz tanak materijal odore jasno su joj se ocrtavale bradavice. Po svoj prilici na sebi je imala još samo cipele.
<BR>&nbsp;&nbsp;&nbsp;&nbsp;&nbsp;Kada se D. Ž. zaustavio, među njima je ostalo još svega metar rastojanja. Mogao je da vidi da joj je koža besprekorna, jagodične kosti visoko postavljene, oči dosta razmaknute i pomalo iskošene, izraz lica vedar.
<BR>&nbsp;&nbsp;&nbsp;&nbsp;&nbsp;"Gospođo," reče D. Ž, trudeći se da govori što više nalik nekom plemiću sa Aurore, "imam li čast da govorim sa nadzornikom ovog imanja?"
<BR>&nbsp;&nbsp;&nbsp;&nbsp;&nbsp;Žena ga je za trenutak slušala, a zatim reče tako jakim solarijanskim naglaskom da je to gotovo smešno zvučalo, jer je dolazilo iz njenih savršeno oblikovanih usta: "Vi niste ljudsko biće."
<BR>&nbsp;&nbsp;&nbsp;&nbsp;&nbsp;Ona zatim tako naglo krenu u akciju da Gladija, koja je još bila udaljena nekih deset metara, nije tačno mogla da vidi šta se dogodilo. Uočila je samo nejasnu kretnju i D. Ž.-a kako leži nepokretan na leđima, dok žena stoji nad njim držeći u svakoj ruci po jedno njegovo oružje.
<BR>
<BR>&nbsp;&nbsp;&nbsp;&nbsp;&nbsp;26.
<BR>&nbsp;&nbsp;&nbsp;&nbsp;&nbsp;Gladiju je u tom jednom vrtoglavom trenutku najviše zaprepastila činjenica da se Denil nije pomerio kako bi je ili sprečio, ili joj se suprotstavio.
<BR>&nbsp;&nbsp;&nbsp;&nbsp;&nbsp;Ali iako ju je ta pomisao pogodila, ona je već pripadala prošlosti, jer je Denil u međuvremenu zgrabio ženu za levi zglavak i zavrteo ga je govoreći: "Smesta baci to oružje", oštrim i odlučnim glasom kojim se nikad ranije nije poslužio. Bilo je nezamislivo da se on tako obraća jednom ljudskom biću.
<BR>&nbsp;&nbsp;&nbsp;&nbsp;&nbsp;Žena odvrati isto tako oštro, ali i kreštavije nego malopre: "Ti nisi ljudsko biće." Podiže desnu ruku i opali. Na trenutak je oko Denilovog tela zasvetlucao slabi sjaj i Gladija, nesposobna da ispusti bilo kakav zvuk jer je bila u šoku, oseti da joj se pred očima zamagljuje. Nikada se u životu nije onesvestila, ali ovo je izgleda bio uvod u tako nešto.
<BR>&nbsp;&nbsp;&nbsp;&nbsp;&nbsp;Denil se nije rastopio, niti eksplodirao. Gladija shvati da je Denil mudro ščepao ruku u kojoj je držala blaster. U drugoj je imala neuronski bič kojim je opalila što je jače mogla... i to izbliza... na Denila. Da je on bio ljudsko biće, tako jako nadraživanje njegovih senzorskih nerava sigurno bi ga ubilo ili bi ga zauvek onesposobilo. Međutim, iako je izgledao tako ljudski, on je ipak bio robot i njegov ekvivalent nervnog sistema nije reagovao na bič.
<BR>&nbsp;&nbsp;&nbsp;&nbsp;&nbsp;Sada ju je Denil ščepao i za drugu ruku, na silu je podižući. On ponovi: "Baci ta oružja ili ću ti iščupati ruku iz zglobova."
<BR>&nbsp;&nbsp;&nbsp;&nbsp;&nbsp;"Ma nemoj?" reče žena. Ona zgrči ruke i Denil se na trenutak nađe u vazduhu. Denil zabaci noge unazad, a zatim ih pruži napred, poput klatna, koristeći tačku u kojoj su joj se ruke spajale kao stožer. Stopalima snažno pogodi ženu i oni oboje padoše na tle.
<BR>&nbsp;&nbsp;&nbsp;&nbsp;&nbsp;I pre no što je uspela da pretoči misao u reči, ona shvati da žena, iako je izgledala ljudski kao i Denil, ipak nije bila ljudsko biće. Gladiju preplavi osećanje trenutnog besa i iz nje iznenada progovori prava Solarijanka... bes što se jedan robot drznuo da upotrebi silu nad jednim ljudskim bićem. Dopuštala je da je na neki način nadzornica mogla da razotkrije Denila, ali kako se usudila da udari D. Ž.-a.
<BR>&nbsp;&nbsp;&nbsp;&nbsp;&nbsp;Gladija se primicala trčeći i vrišteći. Nije joj ni palo na pamet da bi trebalo da se plaši nekog robota samo zbog toga što je uspeo da obori jakog muškarca jednim udarcem i što se ravnopravno borio sa još jednim jačim robotom.
<BR>&nbsp;&nbsp;&nbsp;&nbsp;&nbsp;"Kako se usuđuješ?" ona zavika po solarijanski tako da joj je jak naglasak i samoj zaparao uši... ali kako je drugčije mogla da se obrati jednom solarijanskom robotu? "Kako se usuđuješ, devojko? Smesta prestani da pružaš otpor!"
<BR>&nbsp;&nbsp;&nbsp;&nbsp;&nbsp;Izgledalo je kao da su se ženini mišići potpuno i svi istovremeno opustili, kao da je struja iznenada bila isključena. Njene divne oči zagledaše se u Gladiju, ali ne baš ljudski da bi se moglo reći kako se u njima nazire zaprepašćenost. Ona reče nerazgovetnim, oklevajućim glasom: "Izvinite, gospođo."
<BR>&nbsp;&nbsp;&nbsp;&nbsp;&nbsp;Denil se bio podigao i pomno je motrio na ženu koja je još ležala na travi. Trudeći se da ne stenje, D. Ž. se upirao da ustane.
<BR>&nbsp;&nbsp;&nbsp;&nbsp;&nbsp;Denil se pognu da dohvati oružje, ali mu Gladija besno dade znak da se udalji.
<BR>&nbsp;&nbsp;&nbsp;&nbsp;&nbsp;"Daj mi to oružje, devojko," reče ona.
<BR>&nbsp;&nbsp;&nbsp;&nbsp;&nbsp;Žena odvrati: "Da, gospođo."
<BR>&nbsp;&nbsp;&nbsp;&nbsp;&nbsp;Gladija ga ščepa, izdvoji hitro blaster i pruži ga Denilu. "Uništi je kada ti se učini da je zgodno, Denile. To je naređenje." D. Ž.-u dodade neuronski bič i reče: "Ovo je ovde beskorisno, sem protiv mene... i vas. Jeste li dobro?"
<BR>&nbsp;&nbsp;&nbsp;&nbsp;&nbsp;"Ne, nisam dobro", promrmlja D. Ž, trljajući butinu. "Hoćete da kažete da je ona robot?"
<BR>&nbsp;&nbsp;&nbsp;&nbsp;&nbsp;"Da li bi vas bilo koja žena tako sredila?"
<BR>&nbsp;&nbsp;&nbsp;&nbsp;&nbsp;"Nijedna koju sam sreo. Ne rekoh li da na Solariji možda ima naročitih robota koji su programirani da budu opasni."
<BR>&nbsp;&nbsp;&nbsp;&nbsp;&nbsp;"Razume se", reče Gladija neljubazno, "ali ste to zaboravili čim ste ugledali nešto što je nalikovalo na vaš ideal divne žene."
<BR>&nbsp;&nbsp;&nbsp;&nbsp;&nbsp;"Da, lako je naknadno biti pametan."
<BR>&nbsp;&nbsp;&nbsp;&nbsp;&nbsp;Gladija frknu i ponovo se okrenu prema robotu: "Kako se zoveš, devojko?"
<BR>&nbsp;&nbsp;&nbsp;&nbsp;&nbsp;"Zovu me Landari, gospođo."
<BR>&nbsp;&nbsp;&nbsp;&nbsp;&nbsp;"Ustani, Landari."
<BR>&nbsp;&nbsp;&nbsp;&nbsp;&nbsp;Landari se podigla slično Denilu... kao da je stajala na oprugama. Iz borbe sa Denilom izgleda da je izašla potpuno nepovređena.
<BR>&nbsp;&nbsp;&nbsp;&nbsp;&nbsp;Gladija reče: "Zašto si se oglušila o prvi zakon i napala ova ljudska bića?"
<BR>&nbsp;&nbsp;&nbsp;&nbsp;&nbsp;Gospođo", reče odlučno Landari, "ovo nisu ljudska bića."
<BR>&nbsp;&nbsp;&nbsp;&nbsp;&nbsp;"Da li ti to tvrdiš da ja nisam ljudsko biće?"
<BR>&nbsp;&nbsp;&nbsp;&nbsp;&nbsp;"Ne, gospođo, vi jeste ljudsko biće."
<BR>&nbsp;&nbsp;&nbsp;&nbsp;&nbsp;"E pa onda ja, kao ljudsko biće, tvrdim da su ova dva muškarca ljudska bića. Čuješ li me?"
<BR>&nbsp;&nbsp;&nbsp;&nbsp;&nbsp;"Gospođo", reče Landari nešto blaže, "to nisu ljudska bića."
<BR>&nbsp;&nbsp;&nbsp;&nbsp;&nbsp;"Oni jesu ljudska bića zato što ja to tvrdim. Zabranjujem ti da ih napadaš ili da im na bilo koji način naudiš."
<BR>&nbsp;&nbsp;&nbsp;&nbsp;&nbsp;Landari je stajala bez reči.
<BR>&nbsp;&nbsp;&nbsp;&nbsp;&nbsp;"Razumeš li šta sam rekla?" Što je Gladija glasnije govorila glas je zvučao sve više solarijski.
<BR>&nbsp;&nbsp;&nbsp;&nbsp;&nbsp;"Gospođo", ponovi Landari, "ovo nisu ljudska bića."
<BR>&nbsp;&nbsp;&nbsp;&nbsp;&nbsp;Denil se nežno obrati Glaiji: "Gospođo, njoj su izdata čvrsta naređenja tako da ih neće biti nimalo lako ukinuti."
<BR>&nbsp;&nbsp;&nbsp;&nbsp;&nbsp;"To ćemo još videti", reče Gladija, ubrzano dišući.
<BR>&nbsp;&nbsp;&nbsp;&nbsp;&nbsp;Landari se obazirala unaokolo. Tokom ovih nekoliko trenutaka sukoba grupa robota se primakla bliže Gladiji i njenim sadrugovima. U pozadini su se nalazila dva robota za koje je Gladija bila sigurna da malopre nisu bili u grupi i koji su između sebe nosili neki veoma težak uređaj. Landari im dade znak i oni se nešto brže primakoše.
<BR>&nbsp;&nbsp;&nbsp;&nbsp;&nbsp;Gladija povika: "Stanite, roboti!"
<BR>&nbsp;&nbsp;&nbsp;&nbsp;&nbsp;Oni stadoše.
<BR>&nbsp;&nbsp;&nbsp;&nbsp;&nbsp;Landari reče: "Gospođo, ja ispunjavam svoju dužnost. Sledim naređenja."
<BR>&nbsp;&nbsp;&nbsp;&nbsp;&nbsp;Gladija primeti: "Tvoja je dužnost, devojko, da ispunjavaš moja naređenja."
<BR>&nbsp;&nbsp;&nbsp;&nbsp;&nbsp;Landari nastavi: "Niko mi ne može narediti da se ne pokorim izdatim mi uputstvima."
<BR>&nbsp;&nbsp;&nbsp;&nbsp;&nbsp;Gladija naredi: "Denile, raznesi je!"
<BR>&nbsp;&nbsp;&nbsp;&nbsp;&nbsp;Gladija je tek posle svega bila u stanju da razabere šta se dogodilo. Denil je reagovao mnogo brže nego što bi to učinilo bilo koje ljudsko biće i znao je da pred njim stoji robot te da ga tri zakona robotike ne sputavaju da protiv nje upotrebi silu. Međutim, ona je izgledala toliko ljudski da čak i pouzdano saznanje da je robot nije u potpunosti prevagnulo nad njegovom inhibicijom. Ispunio je naređenje sporije nego što je trebalo.
<BR>&nbsp;&nbsp;&nbsp;&nbsp;&nbsp;Landari, čija se definicija "ljudskog bića" nije poklapala sa onom koju je Denil koristio, nije inhibirala njegova pojava, te je ona brže napala. Ščepala je blaster i njih dvoje su ponovo započeli borbu.
<BR>&nbsp;&nbsp;&nbsp;&nbsp;&nbsp;D. Ž. uhvati naopačke svoj neuronski bič i gotovo trčeći se umeša da zada udarac. Lupio ju je po glavi pod pravim uglom, ali to na robota nije uopšte uticalo i ona ga je šutnula tako da je odleteo unazad.
<BR>&nbsp;&nbsp;&nbsp;&nbsp;&nbsp;Gladija reče: "Robote! Prestani!" Njene napregnute ruke se podigoše.
<BR>&nbsp;&nbsp;&nbsp;&nbsp;&nbsp;Landari poviče gromkim kontraaltom: "Svi mi se pridružite! Dvojica koji su muškarci očigledno nisu ljudska bića. Uništite ih, ali pazite da ni na koji način ne povredite ženu."
<BR>&nbsp;&nbsp;&nbsp;&nbsp;&nbsp;Ako je Denila moglo da inhibira ljudsko obličje, isto je važilo, ali u daleko većoj meri, i za jednostavne solarijanske robote, koji su se lagano primicali zastajkujući uz put.
<BR>&nbsp;&nbsp;&nbsp;&nbsp;&nbsp;"Stanite!" zavrišta Gladija. Roboti stadoše, ali to naređenje nije uticalo na Landari.
<BR>&nbsp;&nbsp;&nbsp;&nbsp;&nbsp;Denil je čvrsto držao blaster, ali se povjiao unazad pod silinom Landarine očigledno veće snage.
<BR>&nbsp;&nbsp;&nbsp;&nbsp;&nbsp;Pometena, Gladija se osvrtala oko sebe kao sa se nada da će pronaći negde neko oružje.
<BR>&nbsp;&nbsp;&nbsp;&nbsp;&nbsp;D. Ž. je pokušavao da uspostavi vezu preko svog radio-predajnika. Stenjući, on reče: "Oštećen je. Mislim da sam pao na njega."
<BR>&nbsp;&nbsp;&nbsp;&nbsp;&nbsp;"Šta da radimo?"
<BR>&nbsp;&nbsp;&nbsp;&nbsp;&nbsp;"Moramo se vratiti na brod. Brzo."
<BR>&nbsp;&nbsp;&nbsp;&nbsp;&nbsp;Gladija reče: "Šta čekate? Trčite. Ja ne mogu da ostavim Denila." Ona se okrenu prema robotima koji su se borili i divlje povika: "Landari, prestani! Landari, prestani!"
<BR>&nbsp;&nbsp;&nbsp;&nbsp;&nbsp;"Ne smem prestati, gospođo", odvrati Landari. "Moja uputstva su krajnje određena."
<BR>&nbsp;&nbsp;&nbsp;&nbsp;&nbsp;Primorala je Denila da popusti stisak i ponovo se dočepala blastera.
<BR>&nbsp;&nbsp;&nbsp;&nbsp;&nbsp;Gladija se baci pred Denila. "Ne smeš povrediti ovo ljudsko biće."
<BR>&nbsp;&nbsp;&nbsp;&nbsp;&nbsp;"Gospođo", reče Landari držeći blaster nepomično uperen u Gladiju. "Vi stojite ispred nečega što izgleda kao ljudsko biće, ali to nije. Moja uputstva glase da tako nešto trebam uništiti čim ga ugledam." A zatim glasnije dodade: "Vas dvojica nosača... ka brodu."
<BR>&nbsp;&nbsp;&nbsp;&nbsp;&nbsp;Dva robota koja su nosila između sebe glomazan uređaj ponovo krenuše.
<BR>&nbsp;&nbsp;&nbsp;&nbsp;&nbsp;"Roboti, stanite!" povika Gladija i oni prestadoše da se kreću. Roboti su podrhtavali u mestu, kao da pokušavaju da krenu, ali nisu sposobni da to učine.
<BR>&nbsp;&nbsp;&nbsp;&nbsp;&nbsp;Gladija reče: "Ne možeš uništiti mog prijatelja, čoveka Denila, a da pri tome ne uništiš i mene... a sama priznaješ da sam ja ljudsko biće te mi zbog toga ne sme biti naneto zlo."
<BR>&nbsp;&nbsp;&nbsp;&nbsp;&nbsp;Denil reče tihim glasom: "Gospođo, ne smete sebe izlagati opasnosti da biste mene zaštitili."
<BR>&nbsp;&nbsp;&nbsp;&nbsp;&nbsp;Landari reče: "Nema svrhe to što činite, gospođo. Lako vas mogu ukloniti sa mesta na kome sada stojite, a zatim uništiti neljudsko biće iza vas. Ali pošto bih vas mogla povrediti, uz svo dužno poštovanje, umoljavam vas da se svojevoljno sklonite."
<BR>&nbsp;&nbsp;&nbsp;&nbsp;&nbsp;"Morate, gospođo", reče Denil.
<BR>&nbsp;&nbsp;&nbsp;&nbsp;&nbsp;"Ne, Denile. Ostajem ovde. Dok me bude sklanjala, ti beži!"
<BR>&nbsp;&nbsp;&nbsp;&nbsp;&nbsp;"Ne mogu trčati brže od zraka blastera... a ako pokušam da trčim, ona će radije pucati i kroz vas nego da uopšte ne puca. Njena uputstva su verovatno u toj meri određena. Žao mi je, gospođo, što ćete zbog ovoga biti nesrećni."
<BR>&nbsp;&nbsp;&nbsp;&nbsp;&nbsp;I Denil podiže Gladiju koja se opirala, te je sa lakoćom odbaci u stranu.
<BR>&nbsp;&nbsp;&nbsp;&nbsp;&nbsp;Landarin prst stade da pritiska kontakt, ali ne uspe da tu radnju izvede do kraja. Ona ostade nepokretna.
<BR>&nbsp;&nbsp;&nbsp;&nbsp;&nbsp;Gladija se sa mukom pridiže u sedeći položaj, a onda ustade. D. Ž, koji je ostao na svom mestu tokom poslednjih nekoliko trenutaka, oprezno priđe Landari. Denil sasvim mirno ispruži ruku i uze blaster iz njenih prstiju koji se nisu opirali.
<BR>&nbsp;&nbsp;&nbsp;&nbsp;&nbsp;"Mislim", reče Denil, "da je ovaj robot trajno dezaktiviran."
<BR>&nbsp;&nbsp;&nbsp;&nbsp;&nbsp;On je nežno gurnu i ona se preturi, pavši tako da su joj udovi, trup i glava uglavnom zadržali položaje u kojima su se nalazili dok je stajala. Ruka joj je još bila povijena, šaka je držala nevidljivi blaster, a prsti su pritiskali nevidljivi kontakt.
<BR>&nbsp;&nbsp;&nbsp;&nbsp;&nbsp;S jedne strane travnatog polja, na kome se odigrala ova drama, kroz drveće se približavao Žiskar na čijem se robotskom licu nije nazirala znatiželja, ali ona se ipak mogla osetiti u njegovim rečima.
<BR>&nbsp;&nbsp;&nbsp;&nbsp;&nbsp;"Šta se dogodilo dok me nije bilo?" upita on.
<BR>
<BR>&nbsp;&nbsp;&nbsp;&nbsp;&nbsp;27.
<BR>&nbsp;&nbsp;&nbsp;&nbsp;&nbsp;Povratak do broda bio je prilično turoban. Sada kada je minula mahnitost prouzrokovana strahom i akcijom, Gladija se osećala nekako prazno. D. Ž. je prilično bolno hramao, tako da su sporo napredovali; doduše delimično zbog hramanja, a delimično zbog dva solarijanska robota koja su teško nosila svoj glomazni instrument.
<BR>&nbsp;&nbsp;&nbsp;&nbsp;&nbsp;D. Ž. se preko ramena osvrnu na njih. "Sada, pošto je ta nadzornica ispala iz igre, oni izvršavaju i moja naređenja."
<BR>&nbsp;&nbsp;&nbsp;&nbsp;&nbsp;Gladija procedi kroz zube: "Zašto niste pobegli i doveli pomoć? Zašto ste ostali bespomoćno da promatrate?"
<BR>&nbsp;&nbsp;&nbsp;&nbsp;&nbsp;"Pa", reče D. Ž, pokušavajući da zvuči bezbrižno što mu ne bi bilo teško da se bolje osećao, "pošto ste odbili da napustite Denila, oklevao sam da na sebe preuzmem ulogu kukavice."
<BR>&nbsp;&nbsp;&nbsp;&nbsp;&nbsp;"Baš ste ludi! Bila sam bezbedna. Mene ne bi povredila."
<BR>&nbsp;&nbsp;&nbsp;&nbsp;&nbsp;Denil reče: "U neprilici sam što moram da vam protivurečim, ali smatram da bi ona to učinila da je njena hitnja da me uništi postala veća."
<BR>&nbsp;&nbsp;&nbsp;&nbsp;&nbsp;Gladija se obrecnu na njega: "A ti si mi baš pametno postupio kada si me odgurnuo. Da li si želeo da te uništi?"
<BR>&nbsp;&nbsp;&nbsp;&nbsp;&nbsp;"Više nego da gledam kako vama nanosi zlo, gospođo. Pošto nisam uspeo da zaustavim tog robota zbog inhibicije koju je u meni izazvao njen ljudski izgled, to znači da i onako nisam od neke velike koristi."
<BR>&nbsp;&nbsp;&nbsp;&nbsp;&nbsp;"Čak i da je tako ", reče Gladija, "ona bi oklevala da puca u mene, pošto sam ljudsko biće, i to bi trajalo dovoljno dugo da se ponovo dočepaš blastera."
<BR>&nbsp;&nbsp;&nbsp;&nbsp;&nbsp;"Nisam mogao vaš život da stavljam na kocku, gospođo, kladeći se na nešto što je u tolikoj meri nesigurno kao što je njeno oklevanje", reče Denil.
<BR>&nbsp;&nbsp;&nbsp;&nbsp;&nbsp;"A vi", reče Gladija ne dajući do znanja da je uopšte čula Denila i ponovo se okrenuvši ka D. Ž.-u: "Kao prvo, niste smeli da ponesete blaster."
<BR>&nbsp;&nbsp;&nbsp;&nbsp;&nbsp;D. Ž. odvrati, mršteći se: "Gospođo, slažem se da smo svi bili blizu smrti. Robotima to nije važno, a ja sam se na neki način navikao na opasnost. Međutim, za vas je ovo neprijatna novina i kao posledica toga ponašali ste se detinjasto. Opraštam vam... donekle. Ali, molim vas, saslušajte me. Nisam mogao znati da će mi blaster tako olako biti oduzet. Da nisam poneo oružje, nadzornica me je mogla ubiti golim rukama isto onako brzo i uspešno kao što je to mogla učiniti i pomoću razarača. Takođe nije imalo smisla bežati, da vam odgovorim i na vašu malopređašnju primedbu. Nisam mogao pobeći snopu. Nastavite ako morate na nekom da se iskalite, ali ja ne nameravam dalje da se s vama raspravljam."
<BR>&nbsp;&nbsp;&nbsp;&nbsp;&nbsp;Gladija je pogledom prešla sa D. Ž.-a na Denila i nazad, a potom reče: "Pretpostavljam da sam malo nerazložna. Pa dobro, manimo se cele stvari."
<BR>&nbsp;&nbsp;&nbsp;&nbsp;&nbsp;Stigoše do broda. Čim ih je ugledala, posada pokulja napolje. Gladija primeti da su bili naoružani.
<BR>&nbsp;&nbsp;&nbsp;&nbsp;&nbsp;D. Ž. pozva drugokomandujućeg. "Osere, pretpostavljam da vidiš onaj predmet koji nose dvojica robota?"
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;"Neka ga odnesu na brod. Neka ga smeste u stražarsku sobu i neka tamo ostane. Stražarsku sobu treba zatim zaključati i ostaviti pod ključem." On se na trenutak okrenu, a zatim se ponovo vrati u pređašnji položaj. "I, Osere, čim se ovo obavi, pripremićemo se da ponovo uzletimo."
<BR>&nbsp;&nbsp;&nbsp;&nbsp;&nbsp;Oser reče: "Kapetane, da zadržimo i robote?"
<BR>&nbsp;&nbsp;&nbsp;&nbsp;&nbsp;"Ne. Suviše su jednostavne konstrukcije da bi mnogo vredeli, a njihovo odvođenje pod sadašnjim okolnostima prouzrokovalo bi neželjene posledice. Uređaj koji nose mnogo je vredniji od njih samih."
<BR>&nbsp;&nbsp;&nbsp;&nbsp;&nbsp;Žiskar se postarao da se uređaj polako i krajnje pažljivo unese u brod. "Kapetane", reče on, "nagađam da je ovo veoma opasna stvar."
<BR>&nbsp;&nbsp;&nbsp;&nbsp;&nbsp;"I meni se tako čini", reče D. Ž. "Pretpostavljam da bi brod bio uništen ubrzo posle nas."
<BR>&nbsp;&nbsp;&nbsp;&nbsp;&nbsp;"Ta stvar?" reče Gladija. "Šta je to?"
<BR>&nbsp;&nbsp;&nbsp;&nbsp;&nbsp;"Nisam siguran, ali verujem da je to nuklearni pojačivač. Na Bejlisvetu sam video eksperimentalne modele, a ovaj izgleda kao krupnija verzija."
<BR>&nbsp;&nbsp;&nbsp;&nbsp;&nbsp;"Šta je to nuklearni pojačivač?"
<BR>&nbsp;&nbsp;&nbsp;&nbsp;&nbsp;"Kao što samo ime govori, gospođo Gladija, to je uređaj koji pojačava nuklearnu fuziju."
<BR>&nbsp;&nbsp;&nbsp;&nbsp;&nbsp;"Kako mu to uspeva?"
<BR>&nbsp;&nbsp;&nbsp;&nbsp;&nbsp;D. Ž. slegnu ramenima. "Ja nisam fizičar gospođo. U pitanju je protok 'W' čestica. One postižu slabo međudejstvo. To je sve što znam."
<BR>&nbsp;&nbsp;&nbsp;&nbsp;&nbsp;"Kako se to izvodi?" upita Gladija.
<BR>&nbsp;&nbsp;&nbsp;&nbsp;&nbsp;"Pa, pretpostavimo da brod ima zalihu energije, kao što je to sada slučaj, na primer. Postoji mali broj protona, što potiču iz naše zalihe vodoničnog goriva, koji su krajnje zagrejani i fuzionišu se kako bi se dobila energija. Dodatni vodonik se neprestano zagreva kako bi se stvorili slobodni protoni, koji se, kada su dovoljno zagrejani, takođe fuzionišu da bi održali priliv energije. Ako protok 'W' čestica iz nuklearnog pojačivača pogodi protone koji se fuzionišu, ovi se onda mnogo brže fuzionišu i stvaraju više toplote. Ta toplota stvara protone i mnogo ih brže tera da se fuzionišu nego što je to uobičajeno, tako da se njihovom fuzijom dobija još toplote, koja pojačava taj opaki ciklus. U deliću sekunde, fuzioniše se dovoljno goriva da se obrazuje jedna sićušna termonuklearna bomba koja je u stanju da ispari ceo brod i sve što se na njemu nalazi."
<BR>&nbsp;&nbsp;&nbsp;&nbsp;&nbsp;Gladija je izgledala zastrašena. "Zašto se sve ne zapali? Zašto cela planeta ne odleti u vazduh?"
<BR>&nbsp;&nbsp;&nbsp;&nbsp;&nbsp;"Mislim, gospođo, da nema opasnosti od toga. Protoni moraju biti veoma zagrejani i u stanju fuzije. Hladni protoni nisu u stanju da se fuzionišu. Čak i kada jedan ovakav uređaj do krajnjih granica pojača njihovu težnju ka tome, to još nije dovoljno da dođe do fuzije. Bar je to ono što sam uspeo da razaberem na jednom predavanju koje sam posetio. I koliko je meni poznato, to se odnosi samo na vodonik. Čak i u slučaju kada imamo veoma zagrejane protone, proizvedena toplota ne raste u nedogled. Temperatura opada sa udaljenošću do koje stiže snop pojačivača, tako da se može pojačati samo ograničena količina fuzije. Dovoljno, razume se, da se uništi jedan brod, ali ne postoji, na primer, način da se dignu u vazduh okeani koji su bogati vodonikom, čak i kada bi deo nekog okeana bio krajnje zagrejan... a pogotovo ne ako je hladan."
<BR>&nbsp;&nbsp;&nbsp;&nbsp;&nbsp;"Ali ako se mašina slučajno uključi u skladištu..."
<BR>&nbsp;&nbsp;&nbsp;&nbsp;&nbsp;"Mislim da se ne može uključiti." D. Ž. otvori šaku u kojoj je počivala jedna kocka od uglačanog metala čija je stranica iznosila dva centimetra. "Na osnovu onoga što znam o tim stvarima, rekao bih da je ovo aktivator i da nuklearni pojačivač ne može ništa bez njega."
<BR>&nbsp;&nbsp;&nbsp;&nbsp;&nbsp;"Jeste li sigurni?"
<BR>&nbsp;&nbsp;&nbsp;&nbsp;&nbsp;"Ne potpuno, ali moraćemo da oprobamo sreću, jer ja tu stvar moram otpremiti na Bejlisvet. Hajdemo sada u brod."
<BR>&nbsp;&nbsp;&nbsp;&nbsp;&nbsp;Gladija i njena dva robota krenuše uz rampu ka brodu. D. Ž. je išao za njima, obrćajući se kratko pojedinim oficirima.
<BR>&nbsp;&nbsp;&nbsp;&nbsp;&nbsp;On se zatim obrati i Gladiji, prvi put pokazavši da je zabrinut: "Biće nam potrebno nekoliko časova da ukrcamo svu našu opremu i spremimo se za poletanje, a svaki trenutak pojačava opasnost."
<BR>&nbsp;&nbsp;&nbsp;&nbsp;&nbsp;"Opasnost?"
<BR>&nbsp;&nbsp;&nbsp;&nbsp;&nbsp;"Ne mislite valjda da je ta užasna žena-robot bila jedina te vrste na Solariji? Ili da je onaj nuklearni pojačivač koji smo zarobili jedini te vrste? Pretpostavljam da će im biti potrebno izvesno vreme da na ovo mesto dopreme druge humanoidne robote i nove nuklearne pojačivače... možda čak dosta vremena... ali moramo im ga pružiti što je manje moguće. A u međuvremenu, gospođo, pođimo u vašu kabinu kako bismo obavili neke neophodne poslove."
<BR>&nbsp;&nbsp;&nbsp;&nbsp;&nbsp;"O kakvim je to neophodnim poslovima reč, kapetane?"
<BR>&nbsp;&nbsp;&nbsp;&nbsp;&nbsp;"Pa", reče D. Ž, pokazavši im da krenu napred, "pošto se moglo desiti da postanem žrtva izdaje, mislim da ću sprovesti neslužbenu istragu."
<BR>
<BR>&nbsp;&nbsp;&nbsp;&nbsp;&nbsp;28.
<BR>&nbsp;&nbsp;&nbsp;&nbsp;&nbsp;D. Ž. poče, pošto je prethodno seo, pri čemu je glasno jauknuo: "U ovom času, u stvari, želim topao tuš, trljanje peškirom, dobar obrok i mogućnost da odspavam, ali sve će to morati da pričeka dok ne napustimo ovu planetu. I vi ćete, gospođo, na to morati da pričekate. Međutim, neke stvari ne mogu da čekaju... Moje pitanje glasi: gde si ti, Žiskare, bio dok smo se mi ostali nalazili u znatnoj opasnosti?"
<BR>&nbsp;&nbsp;&nbsp;&nbsp;&nbsp;Žiskar odgovori: "Kapetane, mislio sam da vam ne preti nikakva opasnost ako su se na planeti zadržali samo roboti. Pored toga, sa vama je ostao Denil."
<BR>&nbsp;&nbsp;&nbsp;&nbsp;&nbsp;Denil dodade: "Kapetane, složio sam se da Žiskar pođe u izviđanje, a ja da ostanem sa gospođom Gladijom i vama."
<BR>&nbsp;&nbsp;&nbsp;&nbsp;&nbsp;"Vas dvojica ste se saglasili, zar ne?" reče D. Ž. "Da li ste pitali za mišljenje još nekoga?"
<BR>&nbsp;&nbsp;&nbsp;&nbsp;&nbsp;"Ne, kapetane", odvrati Žiskar.
<BR>&nbsp;&nbsp;&nbsp;&nbsp;&nbsp;"Ako si bio ubeđen da su roboti bezopasni, Žiskare, kako si objašnjavao činjenicu da su dva broda bila uništena?"
<BR>&nbsp;&nbsp;&nbsp;&nbsp;&nbsp;"Izgledalo mi je, kapetane, logično da na planeti mora još biti ljudskih bića, ali da se ona trude da ih niko ne vidi. Želeo sam da saznam gde se nalaze i šta rade. Tragao sam za njima, pokrivajući teren što sam brže mogao. Ispitivao sam robote na koje sam naišao."
<BR>&nbsp;&nbsp;&nbsp;&nbsp;&nbsp;"Da li si pronašao neko ljudsko biće?"
<BR>&nbsp;&nbsp;&nbsp;&nbsp;&nbsp;"Ne, kapetane."
<BR>&nbsp;&nbsp;&nbsp;&nbsp;&nbsp;"Da li si ispitao kuću iz koje se pojavila nadzornica?"
<BR>&nbsp;&nbsp;&nbsp;&nbsp;&nbsp;"Ne, kapetane, ali bio sam siguran da u njoj nema ljudskih bića. I još sam ubeđen u to."
<BR>&nbsp;&nbsp;&nbsp;&nbsp;&nbsp;"U njoj je bila nadzornica."
<BR>&nbsp;&nbsp;&nbsp;&nbsp;&nbsp;"Tako je, kapetane, ali nadzornica je bila robot."
<BR>&nbsp;&nbsp;&nbsp;&nbsp;&nbsp;"I to opasan robot."
<BR>&nbsp;&nbsp;&nbsp;&nbsp;&nbsp;"Na moju žalost, kapetane, nisam to shvatio."
<BR>&nbsp;&nbsp;&nbsp;&nbsp;&nbsp;"Tebi je žao, zar ne?"
<BR>&nbsp;&nbsp;&nbsp;&nbsp;&nbsp;"To je izraz koji sam izabrao da opišem učinak izvršen na moja pozitronska kola. To je kapetane gruba analogija sa terminom koji koriste ljudska bića."
<BR>&nbsp;&nbsp;&nbsp;&nbsp;&nbsp;"Kako to da nisi shvatio da robot može biti opasan?"
<BR>&nbsp;&nbsp;&nbsp;&nbsp;&nbsp;"Zbog tri zakona robotike..."
<BR>&nbsp;&nbsp;&nbsp;&nbsp;&nbsp;Gladija se umeša: "Prestanite s tim, kapetane. Žiskar zna samo ono za šta je programiran. Nijedan robot nije opasan po ljudska bića, sem u slučaju da dođe do krvave svađe među ljudskim bićima i robot mora pokušati da je spreči. U takvoj nekoj svađi Denil i Žiskar bi bez sumnje branili nas, nanevši ostalima što je moguće manje povreda."
<BR>&nbsp;&nbsp;&nbsp;&nbsp;&nbsp;"Tako, znači?" D. Ž. položi dva prsta na brid nosa i pritisnu. "Denil nas i jeste branio. Borili smo se protiv robota, ne protiv ljudskog bića, tako da on nije bio u nedoumici koga da brani i u kojoj meri to treba da čini. Ipak je iskazao zapanjujuće malo uspeha, kada se ima u vidu da ga tri zakona ne sprečavaju da nanosi povrede robotima. Žiskar je ostao po strani i vratio se upravao u trenutku kada je sve bilo gotovo. Da li je moguće da postoji naklonost među robotima? Da li je moguće da roboti, kada brane ljudska bića od robota, na neki način osećaju ono što Žiskar naziva 'žaljenjem' zbog onoga što moraju da čine, te možda zbog toga bivaju neuspešni... ili se naprosto udaljavaju..."
<BR>&nbsp;&nbsp;&nbsp;&nbsp;&nbsp;"Ne!" prasnu snažno Gladija.
<BR>&nbsp;&nbsp;&nbsp;&nbsp;&nbsp;"Ne?" ponovi D. Ž. upitno. "Ja ne tvrdim da sam ekspert za robote. A vi, gospođo Gladija?"
<BR>&nbsp;&nbsp;&nbsp;&nbsp;&nbsp;"Nisam ja nikakav robotičar", reče Gladija, "ali sam sa robotima živela celog života. To na šta vi ciljate je smešno. Denil je bio spreman da da život za mene, a i Žiskar bi učinio to isto."
<BR>&nbsp;&nbsp;&nbsp;&nbsp;&nbsp;"Da li bi to učinio bilo koji robot?"
<BR>&nbsp;&nbsp;&nbsp;&nbsp;&nbsp;"Razume se."
<BR>&nbsp;&nbsp;&nbsp;&nbsp;&nbsp;"Pa ipak je ta nadzornica, ta Landari, bila spremna da me napadne i uništi. Dopustimo da je na neki tajanstven način otkrila da je Denil, uprkos svom izgledu, isto tako robot kao i ona... uprkos izgledu... i da je ništa nije sprečavalo kada je trebalo da ga povredi. Ali zašto je napala mene kada sam ja neosporno ljudsko biće? Kada ste vi bili u pitanju, malo je oklevala, priznavši da ste ljudsko biće, ali ne i kada je bila reč o meni. Kako bi jedan robot mogao da pravi razliku među nama dvoma? Možda ona i nije bila stvarno robot?"
<BR>&nbsp;&nbsp;&nbsp;&nbsp;&nbsp;"Bila je robot", reče Gladija. "Razume se da je bila. Ali... tačno je i to da ne znam zašto se onako ponašala. Nikad ranije nisam čula za nešto slično. Mogu samo nagađati da su Solarijanci, pošto su naučili kako da prave humanoidne robote, ove projektovali bez zaštite tri zakona, mada bih mogla da se zakunem da bi Solarijanci poslednji od svih Svemiraca učinili tako nešto. Solarijanaca je sasvim malo u odnosu na njihove robote, tako da oni u potpunosti zavise od od njih... u daleko većoj meri nego ostali Svemirci... i iz tog razloga oni ih se i više plaše. U sve solarijanske robote ugrađivana je pokornost i čak nešto gluposti. Tri zakona su na solariji bila jača nego drugde, a ne slabija. Pa ipak, ne mogu ni na koji drugi način da objasnim Landarinino ponašanje do da pretpostavim kako je prvi zakon bio..."
<BR>&nbsp;&nbsp;&nbsp;&nbsp;&nbsp;Denil reče: "Izvinite me, gospođo Gladija, što vam upadam u reč. Molim vas za dozvolu da pokušam da objasnim nadzorničino ponašanje."
<BR>&nbsp;&nbsp;&nbsp;&nbsp;&nbsp;D. Ž. reče ironično: "Sve se svodi na to. Samo robot može objasniti robota."
<BR>&nbsp;&nbsp;&nbsp;&nbsp;&nbsp;"Gospodine", nastavi Denil, "ako ne odgonetnemo nadzorničino ponašanje, nećemo biti u stanju da u budućnosti preduzimamo delotvorne mere protiv solarijanske opasnosti. Verujem da sam odgonetnuo njeno ponašanje."
<BR>&nbsp;&nbsp;&nbsp;&nbsp;&nbsp;"Nastavi", reče D. Ž.
<BR>&nbsp;&nbsp;&nbsp;&nbsp;&nbsp;"Nadzornica", poče Denil, "nije u prvom trenutku ništa preduzela protiv nas. Stajala je i promatrala nas izvesno vreme, očigledno neodlučna šta da učini. Kada ste joj se vi, kapetane, približili i kada ste joj se obratili, ona je izjavila da niste ljudsko biće i istog časa vas je napala. Kada sam se ja umešao i povikao da je ona robot, ona je izjavila da ni ja nisam ljudsko biće i smesta me napala. Međutim, kada se približila gospođa Gladija vičući na nju, nadzornica je u njoj prepoznala ljudsko biće i dozvolila da joj gospođa Gladija izvesno vreme izdaje naređenja."
<BR>&nbsp;&nbsp;&nbsp;&nbsp;&nbsp;"Tako je, svega toga se sećam, Denile. Ali šta to znači?"
<BR>&nbsp;&nbsp;&nbsp;&nbsp;&nbsp;"Čini mi se kapetane, da je moguće iz osnova promeniti ponašanje jednog robota, a da se ne dirne u tri zakona, ako se, na primer izmeni definicija ljudskog bića kojom robot raspolaže. Konačno, ljudsko biće je samo ono što je navedeno u definiciji."
<BR>&nbsp;&nbsp;&nbsp;&nbsp;&nbsp;"Tako, dakle? Šta ti pograzumevaš pod ljudskim bićem?"
<BR>&nbsp;&nbsp;&nbsp;&nbsp;&nbsp;Denil nije obraćao pažnju na prizvuk sarkazma. On reče: "Konstruisan sam sa ugrađenim pomnim opisom pojave i ponašanja ljudskih bića, kapetane. Za mene je sve što odgovara tom opisu ljudsko biće. Tako kod mene imate pojavu i ponašanje, dok je nadzornica imala opis pojave, ali ne i ponašanja.
<BR>&nbsp;&nbsp;&nbsp;&nbsp;&nbsp;"Za nadzornicu je, ipak, s druge strane, ključna karakteristika ljudskog bića bio govor, kapetane. Solarijanski naglasak je krajnje osoben i za nadzornicu je nešto što je izgledalo kao ljudsko biće bilo definisano kao ljudsko samo u slučaju ako je govorilo kao Solarijanci. Stoga je sve što je ličilo na ljudsko biće, ali nije govorilo sa solarijanskim naglaskom trebalo bez oklevanja uništiti, kao i svaki brod koji je nosio takva bića."
<BR>&nbsp;&nbsp;&nbsp;&nbsp;&nbsp;D. Ž. zamišljeno reče: "Možda si u pravu."
<BR>&nbsp;&nbsp;&nbsp;&nbsp;&nbsp;"Vi govorite naseljivački, kapetane, što je lako uočljivo kao i solarijanski naglasak, ali to dvoje se mnogo razlikuje. Čim ste progovorili vi ste sebe definisali kao neljudsko biće u očima nadzornice, koja je to i objavila, a potom vas napala."
<BR>&nbsp;&nbsp;&nbsp;&nbsp;&nbsp;"A ti govoriš sa auroranskim naglaskom, pa si isto tako bio napadnut."
<BR>&nbsp;&nbsp;&nbsp;&nbsp;&nbsp;"Tako je, kapetane, ali gospođa Gladija je govorila autentičnim solarijanskim naglaskom, te je tako bila prepoznata kao ljudsko biće."
<BR>&nbsp;&nbsp;&nbsp;&nbsp;&nbsp;D. Ž. je izvesno vreme ćuteći razmatrao ovu stvar, a zatim reče: "To je opasno čak i po one koji bi mogli da imaju koristi od toga. Ako se neki Solarijanac, iz bilo kog razloga, bilo kada, obrati takvom jednom robotu na način koji taj robot ne prihvata za autentičan solarijanski naglasak, on će tog Solarijanca smesta napasti. Da sam ja Solarijanac, plašio bih se da priđem takvom jednom robotu. Iz silne želje da govorim na čistom solarijanskom verovatno u tom ne bih uspeo i bio bih ubijen."
<BR>&nbsp;&nbsp;&nbsp;&nbsp;&nbsp;"Slažem se, kapetane", reče Denil, "i rekao bih da stoga oni koji su proizveli robote nisu na uobičajen način ograničili definiciju ljudskog bića, već su je ostavili što je moguće širom. Međutim, Solarijanci su napustili planetu. Može se stoga pretpostaviti da je činjenica da su roboti-nadzornici programirani na tako opasan način najbolji pokazatelj da su Solarijanci odista otišli i da nisu ovde, jer bi se mogli naći u opasnosti. Čini se da Solarijance u ovom trenutku jedino zanima da nikom ko nije Solarijanac ne dozvole da stupi na planetu."
<BR>&nbsp;&nbsp;&nbsp;&nbsp;&nbsp;"Čak ni ostalim Svemircima?"
<BR>&nbsp;&nbsp;&nbsp;&nbsp;&nbsp;"Čini mi se, kapetane, da bi teško bilo definisati ljudsko biće tako da se uključi na desetine različitih naglasaka Svemiraca, a isključi isto toliki broj različitih naseljivačkih naglasaka. Dovoljno je već teško bilo sastavljanje definicije koja se odnosila na sam solarijanski naglasak."
<BR>&nbsp;&nbsp;&nbsp;&nbsp;&nbsp;D. Ž. reče: "Veoma si inteligentan, Denile. Nisam za robote, razume se, ne što se njih samih tiče, već zbog uznemirujućeg uticaja koji vrše na društvo. Pa ipak, imati uza se jednog takvog robota kao što si ti, kao što si nekada bio uz pretka..."
<BR>&nbsp;&nbsp;&nbsp;&nbsp;&nbsp;Gladija mu upade u reč: "Bojim se da od toga nema ništa, Kapetane. Denil nikada nikom neće biti poklonjen ni prodat, a ne može lako ni silom biti odveden."
<BR>&nbsp;&nbsp;&nbsp;&nbsp;&nbsp;Smešeći se, D. Ž. podiže ruku kao da se brani. "Samo sam sanjario, gospođo Gladija. Uveravam vas da po zakonima Bejlisveta ni u kom slučaju ne mogu posedovati jednog robota."
<BR>&nbsp;&nbsp;&nbsp;&nbsp;&nbsp;Žiskar iznenada reče: "Kapetane, hoćete li mi, molim vas, dozvoliti da dodam nekoliko reči?"
<BR>&nbsp;&nbsp;&nbsp;&nbsp;&nbsp;D. Ž. reče: "Ah, robot koji je uspeo da izbegne akciju i koji se vratio kada je sve već bilo bezbedno."
<BR>&nbsp;&nbsp;&nbsp;&nbsp;&nbsp;"Žao mi je što stvari izgledaju upravo onako kako ste ih upravo izneli. Hoćete li mi ipak, kapetane, dozvoliti da dodam nekoliko reči?"
<BR>&nbsp;&nbsp;&nbsp;&nbsp;&nbsp;"Da čujemo."
<BR>&nbsp;&nbsp;&nbsp;&nbsp;&nbsp;"Čini se, kapetane, da se vaša odluka da povedete gospođu Gladiju sa sobom u ovu ekspediciju pokazala kao ispravna. Da nje nije bilo i da ste krenuli u svoje pustolovno istraživanje samo sa članovima brodske posade, svi biste ubrzo bili pobijeni, a brod uništen. Ishod je izmenila samo sposobnost gospođe Gladije da govori solarijanski, kao i njena hrabrost da se suoči sa tom nadzornicom."
<BR>&nbsp;&nbsp;&nbsp;&nbsp;&nbsp;"Nije baš tako", reče D. Ž, "jer svi bismo bili uništeni, možda čak i gospođa Gladija, da se nadzornica slučajno nije sama od sebe dezaktivirala."
<BR>&nbsp;&nbsp;&nbsp;&nbsp;&nbsp;"Nije se to dogodilo slučajno, kapetane", reče Žiskar, "i malo je verovatno da će se bilo koji robot sam od sebe dezaktivirati. Za to mora postojati razlog i ja mogu da navedem jednu mogućnost za takav ishod. Gospođa Gladija je u nekoliko mahova naredila tom robotu da stane, kao što mi je rekao prijatelj Denil, ali su uputstva kojih se nadzornica pridržavala bila jača.
<BR>&nbsp;&nbsp;&nbsp;&nbsp;&nbsp;Ipak su, kapetane, postupci gospođe Gladije uspeli da oslabe nadzorničinu odlučnost. Još ju je više pomela činjenica da se gospođa Gladija, koja je nesumljivo ljudsko biće, čak i prema nadzorničinoj definiciji, ponašala tako da je, možda, ovu primoravala da je povredi... ili čak ubije. U odlučujućem trenutku su se ta dva suprotna zahteva... da se uništi neljudsko biće i da se uzdrži od nanošenja zla ljudskom biću... našla u ravnoteži i robot se sledio, nesposoban da bilo šta preduzme. Njegova kola su pregorela."
<BR>&nbsp;&nbsp;&nbsp;&nbsp;&nbsp;Gladija nabra obrve, zbunjeno se namrštivši. "Ali..." poče ona, ali zaćuta.
<BR>&nbsp;&nbsp;&nbsp;&nbsp;&nbsp;Žiskar nastavi: "Pade mi na pamet da ne bi bilo loše kada biste svoju posadu obavestili o ovome. Možda biste stekli njihovo poverenje kada biste im naglasili šta je za svakog člana posade značilo ono što je preduzela, kao i hrabrost koju je pokazala, ukratko, da im je spasila život. Oni bi takođe stekli odlično mišljenje o vašoj vidovitosti kada ste zahtevali da i ona ovaj put pođe sa vama, možda i protiv saveta vaših oficira."
<BR>&nbsp;&nbsp;&nbsp;&nbsp;&nbsp;D. Ž. se gromoglasno nasmeja: "Sada mi je jasno, gospođo Gladija, zašto niste hteli da se odvojite od ovih robota. Ne samo da su inteligentni kao i ljudska bića, već su isto toliko lukavi. Čestitam vam što ih imate. A sada bih, ako nemate ništa protiv, morao da požurim do posade. Ne želim da ostanem na Solariji ni trenutak duže no što je to neophodno. I obećavam vam da vas niko zadugo neće uznemiravati. Znam da vam je potrebno osveženje i odmor isto onoliko koliko i meni."
<BR>&nbsp;&nbsp;&nbsp;&nbsp;&nbsp;Pošto je otišao, Gladija je izvesno vreme ostala zamišljena, a zatim se okrenula prema Žiskaru i rekla na običnom auroranskom, šatrovačkoj verziji standardnog galaktičkog jezika koji je bio široko rasprostranjen na Aurori, ali koga su oni koji nisu bili sa Aurore teško razumeli: "Žiskare, kakve su to gluposti o pregorelim kolima?"
<BR>&nbsp;&nbsp;&nbsp;&nbsp;&nbsp;"Gospođo", reče Žiskar, "ja sam to izneo samo kao mogućnost i ništa više. Smatrao sam da bi bilo korisno istaći vašu ulogu u odstranjenju te nadzornice."
<BR>&nbsp;&nbsp;&nbsp;&nbsp;&nbsp;"Ali kako si mogao i pomisliti da će on poverovati da robot može tako lako početi da se puši?"
<BR>&nbsp;&nbsp;&nbsp;&nbsp;&nbsp;"On, gospođo, veoma malo zna o robotima. Može njima trgovati, ali potiče sa sveta gde ih ne koriste."
<BR>&nbsp;&nbsp;&nbsp;&nbsp;&nbsp;"S druge strane ti i ja mnogo znamo o njima. Nadzornica nije pokazivala nikakve znake bilo kakve neravnoteže u kolima; nije zamuckivala, niti je imala bilo kakve poteškoće sa ponašanjem. Jednostavno je... stala."
<BR>&nbsp;&nbsp;&nbsp;&nbsp;&nbsp;Žiskar reče: "Gospođo, pošto nam nisu poznate tačne specifikacije prema kojima je nadzornica projektovana, nema nam druge do da budemo zadovoljni neznanjem u ovom slučaju."
<BR>&nbsp;&nbsp;&nbsp;&nbsp;&nbsp;Gladija zatrese glavom: "Ipak me to zbunjuje."
</P></TD></TR></TABLE>
<P class="next">
<A HREF=p8.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
