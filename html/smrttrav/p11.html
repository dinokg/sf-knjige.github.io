<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>10.
<P>&nbsp;&nbsp;&nbsp;&nbsp;&nbsp;Pošto su krenuli, Piri je jedno vreme išao pored Džona; Džejn je na Pirijev mig, smerno koračala nekih desetak koraka iza njih. Džon se nalazio na čelu kolone, kao što je to ranije činio Džoe Ašton; grupa je sada imala upečatljiv broj od trideset četiri člana - dvanaest odraslih muškaraca, dvanaest žena i desetoro dece. Džon je odredio četvoricu da čine njegovu pratnju na čelu kolone, a petorici je naredio da idu sa Rodžerom na kraju. Piriju je stavljeno u zadatak da vrši posebnu ulogu; mogao je da se kreće kuda hoće.
<BR>&nbsp;&nbsp;&nbsp;&nbsp;&nbsp;Dok su se spuštali niz drum u pravcu doline, nešto malo su se odvojili od ostalih; tada Džon reče Piriju:
<BR>&nbsp;&nbsp;&nbsp;&nbsp;&nbsp;"Ispalo je vrlo dobro. Ali smo se izložili velikom riziku."
<BR>&nbsp;&nbsp;&nbsp;&nbsp;&nbsp;Piri odmahnu glavom. "Ne slažem se. Izložili bismo se opasnosti da ga nismo ubili - i to opasnosti koja bi dugo trajala. Čak i da nam je pošlo za rukom da ga privolimo da vama ustupi rukovodeće mesto, ne bismo mogli imati poverenja u njega."
<BR>&nbsp;&nbsp;&nbsp;&nbsp;&nbsp;Džon ga pogleda iskosa. "A da li je presudno da se ja nalazim na rukovodećem mestu? Na kraju krajeva, jedino je važno da stignemo u Slepi Džil."
<BR>&nbsp;&nbsp;&nbsp;&nbsp;&nbsp;"Istina je da je to najvažnije od svega, ali smatram da ne bismo smeli da prenebregnemo sledeće pitanje: šta će se dogoditi pošto stignemo tamo."
<BR>&nbsp;&nbsp;&nbsp;&nbsp;&nbsp;"Pošto stignemo tamo?"
<BR>&nbsp;&nbsp;&nbsp;&nbsp;&nbsp;Piri se nasmeši. "Sve je to lepo što je vaša mala dolina mirno i skrovito mesto, ali biće nam potrebna posada na njenim odbrambenim položajima, pa ma oni bili relativno manjeg obima. Drugim rečima, Slepi Džil će se nalaziti u opsadnom stanju. Zbog toga će se morati zavesti zakon sličan prekom sudu, koji će neko morati da izvršava."
<BR>&nbsp;&nbsp;&nbsp;&nbsp;&nbsp;"Ne vidim zbog čega. Zamišljam da bi nešto nalik na odbor sa biranim članovima koji bi donosili odluke... svakako bilo dovoljno?"
<BR>&nbsp;&nbsp;&nbsp;&nbsp;&nbsp;"A ja opet mislim", odgovori Piri, "da je odzvonilo odborima."
<BR>&nbsp;&nbsp;&nbsp;&nbsp;&nbsp;Njegove reči su se podudarale sa mislima koje su nešto pre toga pale na pamet Džonu; on mu je zbog toga oštro i donekle ljutito odgovorio:
<BR>&nbsp;&nbsp;&nbsp;&nbsp;&nbsp;"Znači li to da se vratilo vreme barona? Međutim, to će se dogoditi samo ako izgubimo veru u sopstvenu sposobnost da na demokratski način rešavamo probleme."
<BR>&nbsp;&nbsp;&nbsp;&nbsp;&nbsp;"Zar tako mislite, gospodine Kanstense?" Piri je stavio lak udar na reč 'gospodine', stavljajući mu na znanje da je primetio da je posle ubistva Džoe Aštona konvencionalna reč postala neka vrsta titule. Za sve izuzev za En, Rodžera i Oliviju, Džon je sada bio g. Kanstens; ostali su oslovljavani ili po imenu ili po prezimenu. Bila je to sitnica, ali nikako beznačajna. Da li će Dejvi kada odraste, pitao se Džon, biti gospodin po pravu nasleđa? Uznemiravala ga je ova zalutala misao.
<BR>&nbsp;&nbsp;&nbsp;&nbsp;&nbsp;On reče odsečno: "Čak i ako bude potrebno da jedno lice rukovodi dolinom, to će biti moj brat, jer je kao vlasnik zemlje najpozvaniji da se stara o njoj."
<BR>&nbsp;&nbsp;&nbsp;&nbsp;&nbsp;Piri lako podiže ruke na podrugljiv način, izražavajući rezigniranost. "Došao je kraj odborima", reče on, "a da niko nije pustio suzu za njima. To je jedan razlog više zbog koga se vi morate nalaziti na čelu grupe koja se uputila u Slepi Džil. Jer bi svako drugi bio manje rad da to shvati."
<BR>&nbsp;&nbsp;&nbsp;&nbsp;&nbsp;Spuštajući se ka dolini, usput su prolazili pored tragova razaranja koji su se opažali i na većoj visini, ali koji su ovde imali pečat brutalnosti. Mali broj izbeglica koje su sretali, izbegavao ih je; nisu se usuđivali da od oružane bande zatraže pomoć. U blizini razrušenog Sedberga spazili su jednu grupu približno istog broja kao i njihova, koja je izbijala iz grada. Žene su imale na sebi naizgled skupocen nakit, dok je jedan od muškaraca nosio na rukama zlatne činije. Iako ga je Džon posmatrao, on je jednostavno bacio nekoliko, zato što su mu bile preteške. Neki drugi čovek podiže jednu činiju, odmeri je u ruci i baci je smejući se. Produžili su put zaobilazeći Džonovu grupu sa istočne strane, dok je zlato ostalo za njim da besmisleno svetluca na mrkoj zemlji bez travke.
<BR>&nbsp;&nbsp;&nbsp;&nbsp;&nbsp;Kada su skrenuli naviše ka dolini Ljun, iz usamljene farmerske kuće do njihovih ušiju dopreše visoki i uporni krici koji su uneli nemir među decu i neke od žena. Dvojica-trojica ljudi sa puškama vrzmali su se ispred kuće. Džon je sa svojom grupom zaobišao to mesto, dok su krici bledeli u daljini.
<BR>&nbsp;&nbsp;&nbsp;&nbsp;&nbsp;Ostavili su Blenitova kolica čim su napustili drum u predgrađu Sedberga, a sve što se nalazilo u njima uvezali u nezgrapne zavežljaje i razdelili između šest odraslih članova grupe. Posle toga, ovima nije bilo ni malo lako, i zato nisu krili da im je teret pao s duše kada je Džon naredio dug odmor na mestu gde se završavala dolina Ljun i počinjala vresna polja. Kiša se nije više navraćala, oblaci su se bili proredili u veoma visoke ciruse. Iznad samih ivica vresnih polja prema zapadu, plovili su venci oblaka koje je sa strane obasjavalo zalazeće sunce.
<BR>&nbsp;&nbsp;&nbsp;&nbsp;&nbsp;"Put ćemo nastaviti ujutro", rekao je Džon. "Po mom računu udaljeni smo od doline verovatno ne mnogo više od dvadeset pet milja, ali put neće biti nimalo lak. Ipak se nadam da ćemo ovu razdaljinu prevaliti do sutra uveče. A što se predstojeće noći tiče" - on rukom pokaza na kuću sa razvaljenim prozorima koja se nalazila na blagoj uzvišici iznad njih - "...ona zgrada tamo mogla bi da nam posluži kao odlično konačište. Piri, odaberite dva čoveka i ispitajte kako stoji sa onom kućom."
<BR>&nbsp;&nbsp;&nbsp;&nbsp;&nbsp;Piri je bez oklevanja izdvojio Alfa Parsonsa i Bila Rigsa, koji su odmah prihvatili njegov izbor, jedino su pogledali Džona da bi od njega dobili potvrdu. Zatim se sva trojica uputiše ka označenoj kući. Kada su se našli na razdaljini od dvadeset jardi, Džon im je rukom dao znak da se sakriju u plitak jarak. Sam je ležerno nanišanio i ispalio metak kroz jedan od prozora na gornjem spratu. Razlegoše se pucanj i prasak polomljenog stakla. A zatim nastade tišina.
<BR>&nbsp;&nbsp;&nbsp;&nbsp;&nbsp;Minut docnije ukaza se mala Pirijeva figura koja se kretala ka kući. Da nije bilo puške koju je nosio pod miškom, moglo se pretpostaviti da je to državni službenik za javna pitanja koji obavlja svoje uobičajene poslovne zadatke. Kada je stigao na lice mesta, vrata su po svemu sudeći bila odškrinuta, udario ih je desnom nogom i tako ih otvorio, a zatim je nestao u unutrašnjosti kuće.
<BR>&nbsp;&nbsp;&nbsp;&nbsp;&nbsp;Tada Džon još jednom postade savršeno svestan kakvog bi strašnog protivnika imao u Piriju da je ovaj svoju ambiciju svesno usmerio ka sticanju moći, umesto što je tražio za nju drukčije zadovoljenje. Eto, ovog časa se sam samcit kreće po kući za koju samo pretpostavlja da je prazna. Teško je zamisliti i okolnosti pod kojima bi njegovi nervi zatreperili, ako ih uopšte ima.
<BR>&nbsp;&nbsp;&nbsp;&nbsp;&nbsp;Na jednom od prozora na gornjem spratu ukaza se lice Pirijevo - i opet nestade. Čekali su i on se najzad pojavi na izlaznim vratima. Smireno je koračao niz stazu; dvojica njegovih pratilaca izađoše iz zaklona i priključiše mu se. Piri najzad priđe Džonu. Džon ga upita: "I? Je li u redu?"
<BR>&nbsp;&nbsp;&nbsp;&nbsp;&nbsp;"Sve je zadovoljavajuće. Čak nema ni leševa koje bi trebalo ukloniti. Verujem da su domaćini odmaglili pre nego što su stigli pljačkaši."
<BR>&nbsp;&nbsp;&nbsp;&nbsp;&nbsp;"A da li je kuća opljačkana?"
<BR>&nbsp;&nbsp;&nbsp;&nbsp;&nbsp;"U izvesnom smislu jeste. Ne baš profesionalno."
<BR>&nbsp;&nbsp;&nbsp;&nbsp;&nbsp;"Za noćas će nam pružiti krov", reče Džon. "Krevete ćemo ustupiti deci. Nama ostalima biće dobro i na podu."
<BR>&nbsp;&nbsp;&nbsp;&nbsp;&nbsp;Piri stade da se osvrće oko sebe sa izrazom čoveka koji razmišlja o nečem. "Ima nas trideset četvoro, a kuća je prilično mala. Mislim se, da li da se Džejn i ja izložimo ćudima vremena?" On joj dade znak glavom i ona mu priđe. Na njenom prilično tupom seljačkom licu još se nije moglo pročitati ništa drugo do pokoravanje iz nužde. Piri je uhvati za ruku. Ona se nasmeši. "Da, mislim da će tako i biti."
<BR>&nbsp;&nbsp;&nbsp;&nbsp;&nbsp;"Kako god hoćete", reče Džon. "Za noćas ste oslobođeni stražarenja."
<BR>&nbsp;&nbsp;&nbsp;&nbsp;&nbsp;"Hvala vam", reče Piri. "Hvala vam, g. Kanstense."
<BR>&nbsp;&nbsp;&nbsp;&nbsp;&nbsp;Džon je na gornjem spratu pronašao sobu sa dva mala kreveta, pa je pozvao Dejvija i Meri da se spreme za spavanje. U dnu hodnika nalazilo se kupatilo u kome je voda još tekla; on im naredi da se umiju. Pošto su deca izašla iz sobe, on sede na jednu od postelja i zagleda se kroz prozor koji je bio okrenut prema dolini i Sedbergu. Odatle se pružao veličanstven pogled. Sigurno su ga ljudi koji su ovde stanovali mnogo voleli, što dokazuje, ako takvi dokazi uopšte imaju svrhe, da je nematerijalan posed isto toliko nesiguran kao i materijalan.
<BR>&nbsp;&nbsp;&nbsp;&nbsp;&nbsp;En uđe u sobu i tako prekide njegovo razmišljanje. Izgledala je umorna. Džon pokaza rukom na drugi krevet.
<BR>&nbsp;&nbsp;&nbsp;&nbsp;&nbsp;"Odmori se", reče. "Poslao sam decu da se malo dovedu u red."
<BR>&nbsp;&nbsp;&nbsp;&nbsp;&nbsp;Nije ga poslušala; prišla je prozoru i ostala da posmatra okolinu.
<BR>&nbsp;&nbsp;&nbsp;&nbsp;&nbsp;"Žene me stalno zapitkuju", poče ona: "Koje ćemo meso poslužiti za večeru?... Smemo li da potrošimo sav krompir, ako ćemo sutra nabaviti drugi?... Da li da ga skuvamo u ljusci ili prvo oljuštimo?... zašto mene to pitaju?"
<BR>&nbsp;&nbsp;&nbsp;&nbsp;&nbsp;On je pogleda. "A zašto da ne?"
<BR>&nbsp;&nbsp;&nbsp;&nbsp;&nbsp;"Čak i ako pretpostavimo da ti voliš da budeš vođ i gospodar, to ne znači da i ja želim da budem gospodarica."
<BR>&nbsp;&nbsp;&nbsp;&nbsp;&nbsp;"I šta si im ti odgovorila?"
<BR>&nbsp;&nbsp;&nbsp;&nbsp;&nbsp;"Rekla sam im da se obrate Oliviji kad god imaju neko pitanje."
<BR>&nbsp;&nbsp;&nbsp;&nbsp;&nbsp;Džon se nasmeši. "Prenosiš odgovornost na drugog, kao što treba da čini dobra gospodarica."
<BR>&nbsp;&nbsp;&nbsp;&nbsp;&nbsp;Ona oćuta neko vreme, a zatim reče: "Da li je sve ovo bilo potrebno - to da se udružimo sa ovim ljudima i pretvorimo u vojsku?"
<BR>&nbsp;&nbsp;&nbsp;&nbsp;&nbsp;On odmahnu glavom. "Ne; svi nam nisu bili potrebni Blenitovi svakako nisu - ali, sama si želela da pođu sa nama, nije li tako?"
<BR>&nbsp;&nbsp;&nbsp;&nbsp;&nbsp;"Ja to nisam želela. Prosto mi je bila užasna pomisao da ostavimo decu. Uostalom, ne mislim ja na njih, već na one ostale."
<BR>&nbsp;&nbsp;&nbsp;&nbsp;&nbsp;"Udruženi sa Blenitovima - hoću reći samo sa Blenitovima, - imali bismo još manje izgleda da se probijemo do doline. Međutim, uz pomoć ostalih, to ćemo lako izvesti."
<BR>&nbsp;&nbsp;&nbsp;&nbsp;&nbsp;"Na čelu sa generalom Kanstensom. I uz neuporedivu asistenciju njegovog glavnog ubice Pirija."
<BR>&nbsp;&nbsp;&nbsp;&nbsp;&nbsp;"Ti potcenjuješ Pirija, ako smatraš da je on samo ubica."
<BR>&nbsp;&nbsp;&nbsp;&nbsp;&nbsp;"Nije tačno. Može biti divan koliko god hoće, svejedno mi je. On je za mene ubica i ja ga ne volim."
<BR>&nbsp;&nbsp;&nbsp;&nbsp;&nbsp;"I ja sam ubica." Pogleda je iskosa. "Danas mnogi ubijaju, iako im to nikada nije padalo na pamet."
<BR>&nbsp;&nbsp;&nbsp;&nbsp;&nbsp;"Izlišno je da me podsećaš na to. Piri je nešto drugo."
<BR>&nbsp;&nbsp;&nbsp;&nbsp;&nbsp;Džon sleže ramenima. "On nam je potreban - dok ne stignemo u Slepi Džil."
<BR>&nbsp;&nbsp;&nbsp;&nbsp;&nbsp;"Prestani to da ponavljaš!"
<BR>&nbsp;&nbsp;&nbsp;&nbsp;&nbsp;"Ali to je istina."
<BR>&nbsp;&nbsp;&nbsp;&nbsp;&nbsp;"Džone!" Pogledi im se ukrstiše. "Zaista je strašno gledati na koji način te on menja. Pretvara te u neku vrstu gangsterskog šefa - deca već počinju da te se plaše."
<BR>&nbsp;&nbsp;&nbsp;&nbsp;&nbsp;On reče smrknuto: "Ako me je išta izmenilo, onda je to učinila jedna bezličnija sila nego što je Piri - ovaj novi život koji smo prisiljeni da vodimo. Rešio sam da sve nas odvedem na sigurno mesto, i ništa me neće odvratiti od toga. Ne znam da li ti je jasno koliko smo sreće imali do sada? Ovo što smo videli danas popodne, u dolini koja je podsećala na razbojište - samo je čarka u poređenju sa svim onim što se događa na jugu. Daleko smo odmakli, i u stanju smo da jasno sagledamo kraj. Ali ne smemo popustiti sve dok ne stignemo na cilj."
<BR>&nbsp;&nbsp;&nbsp;&nbsp;&nbsp;"A kada jednom stignemo tamo gde smo naumili?"
<BR>&nbsp;&nbsp;&nbsp;&nbsp;&nbsp;On reče sa puno strpljenja: "Već sam ti rekao - naučićemo da opet živimo normalno. Pa valjda ne misliš da ja volim sve ovo?"
<BR>&nbsp;&nbsp;&nbsp;&nbsp;&nbsp;"Ne znam šta da kažem." Ona okrete glavu i zagleda se kroz prozor. "Gde je Rodžer?"
<BR>&nbsp;&nbsp;&nbsp;&nbsp;&nbsp;"Rodžer? Nemam pojma."
<BR>&nbsp;&nbsp;&nbsp;&nbsp;&nbsp;"Otkada si se ti toliko zamajao oko šefovanja, on i Olivija su morali naizmenično da nose Stiva. Zbog toga su zaostali. Kada su stigli do ove kuće, jedina preostala prostorija da u njoj prenoće bila je perionica."
<BR>&nbsp;&nbsp;&nbsp;&nbsp;&nbsp;"Zašto mi se nije obratio?"
<BR>&nbsp;&nbsp;&nbsp;&nbsp;&nbsp;"Nije hteo da te uznemirava. Kada si ti pozvao Dejvija da dođe gore, Spuks je ostao sam. Nije ni pomislio da pođe za njim, a ni Dejvi se nije setio da ga pozove. Na to sam mislila kada sam rekla da su deca počela da te se boje."
<BR>&nbsp;&nbsp;&nbsp;&nbsp;&nbsp;Džon joj ne odgovori, već izađe iz sobe i viknu sa stepeništa:
<BR>&nbsp;&nbsp;&nbsp;&nbsp;&nbsp;"Rodž, dođi gore, dragi. I Olivija i deca, razume se."
<BR>&nbsp;&nbsp;&nbsp;&nbsp;&nbsp;En iza njegovih leđa reče: "Eto, sada si snishodljiv. Doduše, jasno mi je da tako mora biti."
<BR>&nbsp;&nbsp;&nbsp;&nbsp;&nbsp;On joj priđe i snažno je uhvati za mišice.
<BR>&nbsp;&nbsp;&nbsp;&nbsp;&nbsp;"Sutra uveče će svemu ovome biti kraj. Šefovanje ću predati Dejviju, a sam ću nastojati da od njega naučim da proizvodim krompir i repu. Doživećeš da me vidiš kao dosadnog starca koji zeva i čiji su prsti prljavi od zemlje - hoćeš li tada biti zadovoljna?"
<BR>&nbsp;&nbsp;&nbsp;&nbsp;&nbsp;"Kada bih samo mogla da poverujem u to..."
<BR>&nbsp;&nbsp;&nbsp;&nbsp;&nbsp;On je poljubi. "Možeš biti sigurna."
<BR>&nbsp;&nbsp;&nbsp;&nbsp;&nbsp;Tog časa ude Rodžer, a za njim Stiv i Spuks.
<BR>&nbsp;&nbsp;&nbsp;&nbsp;&nbsp;On reče: "Olivija ide za nama, Džoni."
<BR>&nbsp;&nbsp;&nbsp;&nbsp;&nbsp;"Zašto, pobogu, da se smestite u perionicu?" upita ga Džon. "Ovde kod nas ima dovoljno mesta. Spojićemo krevete i svu decu staviti u njih. A što se nas odraslih tiče, pod će nam biti prijatan i mek. U spavaćim sobama su tepisi potpuno novi naši domaćini su očigledno bili prilično rasipan svet. Tamo u onom ormanu nalaze se ćebad."
<BR>&nbsp;&nbsp;&nbsp;&nbsp;&nbsp;Još dok je govorio, osetio je da je njegov ton isuviše srdačan, da se ponaša nespretno, kao čovek koji nastoji da ohrabri sebi potčinjene. Ali nije umeo drukčije. Odnos između njega i Rodžera obostrano se izmenio, i nijedan od njih dvojice nije bio u stanju da se vrati na staro.
<BR>&nbsp;&nbsp;&nbsp;&nbsp;&nbsp;Rodžer reče: "Zaista je lepo od tebe, Džoni, što si nas pozvao. Nije ni perionica bila loša, ali je zaudarala na bubašvabe. Čujte vas dvojica, dosta je bilo dangube; zauzmite red pred kupatilom."
<BR>&nbsp;&nbsp;&nbsp;&nbsp;&nbsp;En, koja je stojala pored prozora, reče: "Eno ih."
<BR>&nbsp;&nbsp;&nbsp;&nbsp;&nbsp;"Eno ih?" upita Džon. "Ko to?"
<BR>&nbsp;&nbsp;&nbsp;&nbsp;&nbsp;"Piri i Džejn - izašli ljudi u šetnju pre večere, šta li."
<BR>&nbsp;&nbsp;&nbsp;&nbsp;&nbsp;Dok je En ovo govorila Olivija stupi u sobu. Zaustila je da kaže nešto, ali se trgla čim je ugledala Džona. Rodžer reče:
<BR>&nbsp;&nbsp;&nbsp;&nbsp;&nbsp;"Piri veliki udvarač! Prilično je smelo za njegove godine."
<BR>&nbsp;&nbsp;&nbsp;&nbsp;&nbsp;En se obrati Oliviji: "U tvoju nadležnost spadaju noževi. Gledaj da Džejn dobije oštar nož, kada dođe na večeru; sem toga, reci joj da ne žuri da ga vrati."
<BR>&nbsp;&nbsp;&nbsp;&nbsp;&nbsp;"Šta vam pada na pamet?" Džon je preoštro izleteo i to protiv svoje volje, ali je istog trena umekšao glas: "Piri nam je potreban. Džejn treba da bude srećna što ga ima. Treba da bude srećna što je uopšte živa."
<BR>&nbsp;&nbsp;&nbsp;&nbsp;&nbsp;"Mislila sam da smo sada u stanju sami da nastavimo put", reče En. "Mislila sam da ćemo od sutra uveče ponovo početi da živimo normalno. Da li ti je Piri potreban samo zato što je neophodan za našu bezbednost, ili ti je sam postao drag?"
<BR>&nbsp;&nbsp;&nbsp;&nbsp;&nbsp;"Već sam ti rekao", odgovori Džon umorno. "Ne želim da se izlažem nikakvom riziku. Možda nam on sutra neće biti potreban, ali to ne znači da mogu mirno prihvatiti tvoju ideju o podbadanju devojke da mu u toku noći prereže grkljan."
<BR>&nbsp;&nbsp;&nbsp;&nbsp;&nbsp;"A šta ako svojevoljno pokuša?" primeti Rodžer.
<BR>&nbsp;&nbsp;&nbsp;&nbsp;&nbsp;"Desi li se to", upita En, "kako ćeš postupiti, Džone - hoćeš li je osuditi na smrt zbog veleizdaje?"
<BR>&nbsp;&nbsp;&nbsp;&nbsp;&nbsp;"Ne. Prognao bih je iz naše sredine."
<BR>&nbsp;&nbsp;&nbsp;&nbsp;&nbsp;En ga razrogačeno pogleda. "Verujem da bi bio sposoban za tako nešto!"
<BR>&nbsp;&nbsp;&nbsp;&nbsp;&nbsp;Tada Olivija progovori po prvi put: "On je ubio Milisent."
<BR>&nbsp;&nbsp;&nbsp;&nbsp;&nbsp;"Pa ga ipak nismo prognali iz svoje sredine?" Sav očajan Džon nastavi: "Zar ne možete da shvatite da pravdi i časti nema mesta sve dok se ne nađemo iza zidina koje će nas čuvati od varvara? Piri je najkorisniji član ove naše zajednice. Džejn je nalik na Blenitove - ona je običan putnik i teret. Može ostati među nama samo dok bude u stanju da hoda, i ni časa duže."
<BR>&nbsp;&nbsp;&nbsp;&nbsp;&nbsp;En reče: "Nema šta, on je pravi vođ. Da li ste kod njega zapazili prizvuk samouverenosti, koji najbolje ilustruje njegovu ubeđenost da je ono što on misli pravilno samo zato što on tako misli."
<BR>&nbsp;&nbsp;&nbsp;&nbsp;&nbsp;Džon reče besno: "Pravilno je samo po sebi. Možeš li naći jedan argument koji će opovrgnuti moj stav?"
<BR>&nbsp;&nbsp;&nbsp;&nbsp;&nbsp;"Ne mogu." Ona ga pogleda. "Nema tog argumenta koji bi bio prihvatljiv za tebe."
<BR>&nbsp;&nbsp;&nbsp;&nbsp;&nbsp;"Rodž!" Džon se sada njemu obrati. "Shvataš li smisao mojih reči, reci molim te?"
<BR>&nbsp;&nbsp;&nbsp;&nbsp;&nbsp;"Da, shvatam šta hoćeš da kažeš." A zatim dodade gotovo pravdajući se: "Ali isto tako shvatam i šta En hoće da kaže. Nemam šta da ti prebacim, Džoni. Prihvatio si se zadatka da nas odvedeš do Slepog Džila i to mora da ti bude prva briga. Sem toga, pokazalo se da je Piri čovek na koga se možeš osloniti."
<BR>&nbsp;&nbsp;&nbsp;&nbsp;&nbsp;Džon je zaustio da argumentovano obrazloži svoje mišljenje, ali mu se pogled zaustavio na njihova tri lica koja ga podsetiše na minule dane. Tu, nedavno, nalazili su se u gotovo istom položaju - recimo na moru ili za vreme večernje partije bridža. Ovo sećanje ga nagna da razgraniči ko je on i ko su oni - En, njegova žena i Rodžer i Olivija, njegovi najbliži prijatelji.
<BR>&nbsp;&nbsp;&nbsp;&nbsp;&nbsp;Kolebao se časak, a zatim reče:
<BR>&nbsp;&nbsp;&nbsp;&nbsp;&nbsp;"Da. I sam sve shvatam. Veruj mi - Piri ama baš ništa ne znači za mene."
<BR>&nbsp;&nbsp;&nbsp;&nbsp;&nbsp;"Mislim da ipak znači", reče Rodžer. "On ti se nameće zbog svoje okretnosti. Ali nije reč samo o tome da nam je on koristan. Moram da ponovim, Džoni, ja ti ne prebacujem. Ja ne bih bio sposoban da se snađem u ovakvoj situaciji, zato što nemam dovoljno životne snage za tako nešto. A kada bih je imao, verujem da bih sa tobom delio isto mišljenje o Piriju."
<BR>&nbsp;&nbsp;&nbsp;&nbsp;&nbsp;Džon odgovori tek posle nekoliko trenutaka.
<BR>&nbsp;&nbsp;&nbsp;&nbsp;&nbsp;"Što pre budemo stigli na cilj, utoliko bolje", reče on. "Zaista će biti lepo da opet živimo normalnim životom."
<BR>&nbsp;&nbsp;&nbsp;&nbsp;&nbsp;Olivija ga pogleda: na blagom licu oči su joj imale stidljiv i ispitivački izraz. "Da li si siguran da to želiš, Džoni?"
<BR>&nbsp;&nbsp;&nbsp;&nbsp;&nbsp;"Jesam, sasvim sam siguran. Ali kada bismo pred sobom imali još mesec dana ovakvog života, bio bih mnogo manje siguran u to."
<BR>&nbsp;&nbsp;&nbsp;&nbsp;&nbsp;En reče: "Počinili smo velike gadosti. Možda su neki od nas više okaljali ruke, a drugi manje, ali se svako ogrešio do izvesne mere - ako nikako drukčije, ono na taj način što je prihvatio Pirija i njegove postupke. Pitam se da li ikada možemo zaboraviti sve ovo što se dogodilo."
<BR>&nbsp;&nbsp;&nbsp;&nbsp;&nbsp;"Najgore smo pregrmeli", reče Džon. "Preostali deo puta je jednostavan i lak."
<BR>&nbsp;&nbsp;&nbsp;&nbsp;&nbsp;Tog trenutka Meri i Dejvi uleteše iz kupatila. Smejali su se i galamili isuviše glasno.
<BR>&nbsp;&nbsp;&nbsp;&nbsp;&nbsp;Džon reče: "Mir, vas dvoje!"
<BR>&nbsp;&nbsp;&nbsp;&nbsp;&nbsp;Izgovorio je ove reči na isti način kao što je to i ranije činio, pomisli on. Međutim, nekada bi takav ukor imao slabo dejstvo, dok sada oboje zanemeše i zagledaše se u njega. I En, Rodžer i Olivija stadoše da ga posmatraju.
<BR>&nbsp;&nbsp;&nbsp;&nbsp;&nbsp;On se saže ka Dejviju. "Sutra uveče treba da stignemo kod čika Davida. Ala će to biti lepo, šta misliš?"
<BR>&nbsp;&nbsp;&nbsp;&nbsp;&nbsp;Dejvi odgovori: "Da, tata."
<BR>&nbsp;&nbsp;&nbsp;&nbsp;&nbsp;Njegov odgovor je zračio iskrenim oduševljenjem, ali je ono ipak bilo pomućeno nekom vrstom izlišne poslušnosti.
<BR>
<BR>&nbsp;&nbsp;&nbsp;&nbsp;&nbsp;U ranu zoru Džona probudi pucanj iz puške; dok se uspravljao u krevetu, on ču kako se prolama još jedan metak kao odgovor na onaj prvi; taj drugi pucanj je dolazio odnekud spolja. Sedeći na krevetu, on se maši za revolver i pozva Rodžera koji stade da mrmlja nešto.
<BR>&nbsp;&nbsp;&nbsp;&nbsp;&nbsp;En upita: "Šta je to?"
<BR>&nbsp;&nbsp;&nbsp;&nbsp;&nbsp;"Verovatno ništa ozbiljno. Neka lutalica koja se nada lakom plenu. Ti i Olivija ostanite ovde i pazite na decu, a nas dvojica idemo da vidimo o čemu je reč."
<BR>&nbsp;&nbsp;&nbsp;&nbsp;&nbsp;Stražaru je bilo naloženo da patrolira oko kuće, međutim, Džon zateče Džoe Harisa, čiji je red bio da čuva stražu, kako razrogačeno gleda sa jednog prozora u prizemlju. Džoe je bio mršav, tamnoput čovek jake, čekinjaste brade. Oči su mu se svetlucale na mesečini koja je obasjavala taj deo kuće.
<BR>&nbsp;&nbsp;&nbsp;&nbsp;&nbsp;"Šta se to događa?" upita ga Džon.
<BR>&nbsp;&nbsp;&nbsp;&nbsp;&nbsp;"Spazio sam jednu grupu ljudi još dok sam se nalazio napolju", reče Haris. "Kretali su se dolinom iz pravca Sedberga. Zaključio sam da je najbolje ne uznemiravati ih, jer su možda samo u prolazu, pa sam ušao u kuću i nastavio odavde da ih posmatram."
<BR>&nbsp;&nbsp;&nbsp;&nbsp;&nbsp;"I?"
<BR>&nbsp;&nbsp;&nbsp;&nbsp;&nbsp;"Okrenuli su prema kući. Kada sam se uverio da su pošli ovim putem, ja sam opalio jedan metak na tipa koji je iskrsnuo preda mnom."
<BR>&nbsp;&nbsp;&nbsp;&nbsp;&nbsp;"I da li si ga pogodio?"
<BR>&nbsp;&nbsp;&nbsp;&nbsp;&nbsp;"Ne. Mislim da nisam. Neko od njihovih je tada opalio iz puške, a zatim se svi povukoše među šiblje. Još su tamo, g. Kanstens."
<BR>&nbsp;&nbsp;&nbsp;&nbsp;&nbsp;"Koliko ih ima?"
<BR>&nbsp;&nbsp;&nbsp;&nbsp;&nbsp;"Teško je reći pri ovakvom svetlu. Možda desetak - a može biti i više."
<BR>&nbsp;&nbsp;&nbsp;&nbsp;&nbsp;"Toliko?"
<BR>&nbsp;&nbsp;&nbsp;&nbsp;&nbsp;"Zbog toga sam se i nadao da će nas mimoići."
<BR>&nbsp;&nbsp;&nbsp;&nbsp;&nbsp;Džon viknu: "Rodž!"
<BR>&nbsp;&nbsp;&nbsp;&nbsp;&nbsp;"Evo me." Rodžer se pojavi na vratima. U sobi se nalazilo još nekoliko ljudi koji su ćutali kao zaliveni.
<BR>&nbsp;&nbsp;&nbsp;&nbsp;&nbsp;"Da li su se ostali izbudili?"
<BR>&nbsp;&nbsp;&nbsp;&nbsp;&nbsp;"Trojica ili četvorica stoje u holu."
<BR>&nbsp;&nbsp;&nbsp;&nbsp;&nbsp;Neposredno iza svojih leđa Džon ču glas Noe Blenita.
<BR>&nbsp;&nbsp;&nbsp;&nbsp;&nbsp;"Ja i Artur smo spremni, g. Kanstense."
<BR>&nbsp;&nbsp;&nbsp;&nbsp;&nbsp;Džon se obrati Rodžeru: "Pošalji jednog od njih da motri sa prozora spavaće sobe koja gleda na dvorište, jer neprijatelj može pokušati da zaobiđe kuću sa te strane. Spreda se nalaze dve spavaće sobe; postupi isto tako. Noe, vi ćete se postaviti na onom drugom prozoru u prizemlju. Daću vam dovoljno vremena da zauzmete položaj. Kada budem dao znak, opalićemo plotun na neprijatelja. Nadajmo se da ćemo ga smesta nagnati u beg. Ukoliko se to ne dogodi, svako od nas će nanišaniti na po jednog čoveka. U pogledu položaja mi se nalazimo u prednosti. Razume se, žene i deca treba što više da se udalje od prozora."
<BR>&nbsp;&nbsp;&nbsp;&nbsp;&nbsp;Zatim ču Rodžera kako ljudima prenosi naređenja i kako se oni kreću da zauzmu svoja mesta.
<BR>&nbsp;&nbsp;&nbsp;&nbsp;&nbsp;U susednoj sobi se zaplaka jedno dete - bila je to Besi Blenit. Kada je zavirio unutra, ugleda je kako sedi na improvizovanom krevetu; mati, koja se nalazila pored nje, ućutkivala ju je.
<BR>&nbsp;&nbsp;&nbsp;&nbsp;&nbsp;"Prenesite je u zadnji deo kuće", reče on. "Odande se slabije čuje."
<BR>&nbsp;&nbsp;&nbsp;&nbsp;&nbsp;Iznenadila ga je vlastita blagost. Kejti Blenit reče:
<BR>&nbsp;&nbsp;&nbsp;&nbsp;&nbsp;"Ne brinite g. Kanstens, preneću je. Hajde i ti, Vili. Nema razloga da se bojite. G. Kanstens će vas braniti."
<BR>&nbsp;&nbsp;&nbsp;&nbsp;&nbsp;Ostalim ženama obrati se rečima: "Ne bi bilo loše da se sve premestite u zadnji deo kuće."
<BR>&nbsp;&nbsp;&nbsp;&nbsp;&nbsp;Zatim kleče pored Džoe Harisa. "Ima li kakvog znaka da su počeli da se kreću?"
<BR>&nbsp;&nbsp;&nbsp;&nbsp;&nbsp;"Učinilo mi se kao da vidim nešto. Ali senke umeju da zavaraju čoveka."
<BR>&nbsp;&nbsp;&nbsp;&nbsp;&nbsp;Džon stade da posmatra vrt obasjan mesečinom. Nije bilo nijednog oblačka na nebu prepunom zvezda - to se sudbina poigravala i sa jednima i sa drugima. Mesečina je braniocima obezbeđivala znatnu prednost, međutim, da je vreme bilo oblačno pljačkaši verovatno ne bi primetili kuću koja se nalazila po strani na jednoj uzvišici.
<BR>&nbsp;&nbsp;&nbsp;&nbsp;&nbsp;Učini mu se da promače jedna senka, pa još jedna na svega petnaestak jardi dalje od kuće. On veoma glasno viknu:
<BR>&nbsp;&nbsp;&nbsp;&nbsp;&nbsp;"Sada!"
<BR>&nbsp;&nbsp;&nbsp;&nbsp;&nbsp;Iako nije verovao da će moći ma šta da postigne pucajući iz revolvera, on ga ipak uperi na senku koja se pomače, i opali kroz otvoren prozor. Plotun koji je usledio za njegovim pucnjem bio je dug, ali ne i upečatljiv. Odmah zatim do njegovih ušiju dopre bolan krik, i on ugleda ljudsku figuru kako se zanosi i u ropcu pada. Džon se povuče sa prozora u stranu, očekujući protiv napad. Ali se umesto toga razleže samo jedan jedini pucanj; učinilo mu se da se metak rasprsnuo o zid. Posle toga je mogao da čuje samo žamor glasova i ječanje ranjenog čoveka.
<BR>&nbsp;&nbsp;&nbsp;&nbsp;&nbsp;Silina vatre je morala neprijatno iznenaditi uljeze. Verovatno nisu pretpostavljali da se u ovako osamljenoj kući nalazi četa naoružanih ljudi. Džon stade da razmišlja kako je najbolje da postupi vođ grupe koja je naišla na ovu vrstu otpora, te zaključi da u najkraćem mogućem roku treba da povuče svoje ljude sa tog mesta.
<BR>&nbsp;&nbsp;&nbsp;&nbsp;&nbsp;Ali mu istovremeno bi jasno da takav potez ima i svojih nedostataka. Neosporno je da mesečina ide na ruku braniocima: dovoljno je jaka da se napadači pretvore u jasne mete, čim pokušaju da iziđu iz svojih zaklona. Džon se zagleda u noćno nebo, tražeći oblake. Ukoliko ima ikakvih izgleda da oni uskoro prekriju mesec, zdrav razum bi nalagao napadačima da sačekaju taj trenutak. Međutim, zvezde su svetlucale na sve strane.
<BR>&nbsp;&nbsp;&nbsp;&nbsp;&nbsp;Razmišljajući dalje, on zaključi da bi se napadači, ukoliko smatraju da mogu savladati branioce, dočepali bogatog plena u oružju i verovatno municiji. Vredelo je da se izlože opasnosti zbog pušaka. Sem toga, postojala je velika verovatnoća da su nadmoćni kako u pogledu broja tako i u pogledu naoružanja.
<BR>&nbsp;&nbsp;&nbsp;&nbsp;&nbsp;Pade mu na pamet da je možda time što je otkrio svoje snage napravio taktičku grešku. Možda bi ih dva ili tri rafala, umesto sedam, pre naterali na povlačenje. Piri je mogao... odjednom se seti da se Piri nalazi negde napolju i da uživa u svadbenom piru.
<BR>&nbsp;&nbsp;&nbsp;&nbsp;&nbsp;Siguran je da su se u međuvremenu sva deca morala izbuditi, mada ne daju ni glasa od sebe. Zatim ču kako neko silazi niz stepenice. Rodžer ga tiho pozva po imenu:
<BR>&nbsp;&nbsp;&nbsp;&nbsp;&nbsp;"Džoni!"
<BR>&nbsp;&nbsp;&nbsp;&nbsp;&nbsp;Nije odvajao oči od vrta. "Da."
<BR>&nbsp;&nbsp;&nbsp;&nbsp;&nbsp;"Šta da se dalje radi? Eno ga jedan, stoji tamo kao kost u grlu. Smemo li početi da im skidamo glave ili želiš da im daš priliku da oni udare?"
<BR>&nbsp;&nbsp;&nbsp;&nbsp;&nbsp;Nije bio voljan da ponovo otpočne vatru. Protivniku su sada poznate njihove snage. Ako nastave da pucaju samo će potrošiti dragocenu municiju bez ikakvog izgleda da postignu neki opipljiv cilj.
<BR>&nbsp;&nbsp;&nbsp;&nbsp;&nbsp;"Strpi se", reče. "Još samo malo."
<BR>&nbsp;&nbsp;&nbsp;&nbsp;&nbsp;Rodžer reče: "Misliš li...?"
<BR>&nbsp;&nbsp;&nbsp;&nbsp;&nbsp;Mesečinom se razleže jedan glas: "Pokažimo im!" Džon se instinktivno povuče u stranu, pošto kiša metaka zasu kuću, i pošto se u znak protesta rasprštaše drhtavi komadići stakla. On ču jednog od svojih ljudi kako puca vraćajući im milo za drago.
<BR>&nbsp;&nbsp;&nbsp;&nbsp;&nbsp;Zatim se obrati Rodžeru: "U redu je. Vrati se gore sa porukom da postupaju kako najbolje umeju i znaju. Ako banda promeni mišljenje i odluči da se povuče, nek im bude."
<BR>&nbsp;&nbsp;&nbsp;&nbsp;&nbsp;Ovoga puta jedno dete poče da plače; cvililo je preplašenim i prodornim glasom. Džon gotovo nimalo nije verovao u mogućnost da će se napadači povući. Pretpostavljao je da su, kao i on, odmerili sve uslove i došli do zaključka da je najprobitačnije za njih da navale svom snagom.
<BR>&nbsp;&nbsp;&nbsp;&nbsp;&nbsp;Za vreme ponovnog zatišja on viknu okrenut prema vrtu: "Ne želimo nevolju. Prestaćemo da pucamo, ukoliko se uklonite odavde."
<BR>&nbsp;&nbsp;&nbsp;&nbsp;&nbsp;Pre nego što će to reći on se iz predostrožnosti pribi uza zid pored prozora. Umesto odgovora dva tri metka udariše o zid sobe, nasuprot prozoru. Jedan od neprijatelja se nasmeja, te Džon opali iz revolvera u pravcu iz koga je dolazio smeh. Zatim nastade neujednačeno čarkanje sa obe strane.
<BR>&nbsp;&nbsp;&nbsp;&nbsp;&nbsp;Netremice je posmatrao prizor; odjednom ugleda jednu figuru kako se diže između senki i zamahuje. Nešto prolete kroz vazduh, udari o vicu kuće i pade nedaleko od prozora na kome su se nalazili on i Džoe Haris.
<BR>&nbsp;&nbsp;&nbsp;&nbsp;&nbsp;Džon se prodere: "Lezi Džoe!"
<BR>&nbsp;&nbsp;&nbsp;&nbsp;&nbsp;Od eksplozije poprskaše preostala okna na kući, mada nije bila pričinjena nikakva druga šteta. Potom stade da prašti iz kuće.
<BR>&nbsp;&nbsp;&nbsp;&nbsp;&nbsp;Ručne bombe, pomisli on bolno - kako da mu ta mogućnost ranije ne padne na pamet? Veliki procenat pušaka koje su se tih dana pojavile na sve strane vodi poreklo iz vojnih skladišta u kojima se, prirodno nalaze i isto toliko korisne ručne bombe. Sudeći po njima, Džon zaključi da su njegovi protivnici po svoj prilici vojnici; tome u prilog su govorili njihova hladnokrvnost i profesionalno držanje.
<BR>&nbsp;&nbsp;&nbsp;&nbsp;&nbsp;Nije bilo nikakve sumnje, bombe su pretegle terazije na štetu branilaca. Možda će još nekoliko njih promašiti cilj, kao što je to bio slučaj sa prvom, ali će vremenom njihovim protivnicima poći za rukom da ih ubace u kuću i tako ućutkaju sobu po sobu. Situacija se odjednom izmenila. Iako se dolina nalazila na domaku, svima su im gotovo sigurno zapretili poraz i smrt.
<BR>&nbsp;&nbsp;&nbsp;&nbsp;&nbsp;On se naglo obrati Džoe Harisu: "Popni se gore i prenesi našima da pucaju što istrajnije mogu. Ali da gađaju precizno, ne nasumce. Čim opaze da je neko podigao ruku, neka se svom silom okome na njega. Ako ih ne sprečimo u bacanju bombi, propali smo."
<BR>&nbsp;&nbsp;&nbsp;&nbsp;&nbsp;Džoe reče: "U redu, g. Kanstens."
<BR>&nbsp;&nbsp;&nbsp;&nbsp;&nbsp;Džonu se učini da Haris nije naročito zabrinut; možda zato što mu nedostaje mašta da shvati šta znače bombe, ili možda zato što ima poverenja u Džonove sposobnosti kao komandanta. Bio mu je desna ruka, pa ipak bi ga rado zamenio Pirijem u tom trenutku. Svako ko pod ovakvim okolnostima pogodi cilj, uspeva u tome samo zahvaljujući pukoj slučajnosti; međutim, Piri bi pogađao blede senke obasjane mesečinom bez ikakve teškoće.
<BR>&nbsp;&nbsp;&nbsp;&nbsp;&nbsp;Džon je ponovo opalio u jednu priliku koja se pokrenula, posle čega se razleglo još nekoliko pucnjeva sa gornjeg sprata. A zatim se iz vrta sručio nagao, koncentrisan rafal na prozor jedne od spavaćih soba. Istovremene na drugom kraju vrta ukaza se jedna ruka; sekund docnije bomba polete kroz vazduh. I ona je udarila u ivicu kuće ne pričinivši nikakvu štetu. Džon stade da puca prema mestu sa koga je bačena bomba. Meci počeše da šišaju u različitim pravcima. Kada su se za trenutak pritajili, razleže se krik koji potom naglo umuknu. Neko je bio usmrtio još jednog napadača.
<BR>&nbsp;&nbsp;&nbsp;&nbsp;&nbsp;Taj uspeh je ohrabrivao, mada samo ohrabrivao. Malo je značio za ishod borbe. Džon je ispalio još nekoliko metaka, ali je odmah zatim morao da skoči u stranu kada je jedno zrno prošišalo pored njega. Po koji srećan pogodak iz kuće nije mogao da pokoleba i napadače.
<BR>&nbsp;&nbsp;&nbsp;&nbsp;&nbsp;Čak i kada je posle dalje unakrsne vatre Džon ponovo ugledao zamahnutu ruku sa bombom i odmah zatim bio svedok kada je ta ruka klonula, a da nije ostvarila svoj cilj, mogao je u toj pojedinosti da nađe samo nepostojano zadovoljstvo, a ne i nadu. Dve sekunde kasnije zašištala je nova bomba, da za njom usledi još nekoliko eksplozija; bio je to sasvim jasan dokaz da bombaš ima dovoljno municije. Iz istog dela vrta se već sledećeg trenutka začuše povici i nekoliko bolnih krikova. Džon stade da puca u tom pravcu; za njegovim primerom pođoše i ostali. Ali ovoga puta protivpaljbe nije bilo.
<BR>&nbsp;&nbsp;&nbsp;&nbsp;&nbsp;Pa ipak, kada je Džon opazio kako njegovi protivnici napuštaju zaklone na zemlji i beže nisko povijeni niz padinu ka dolini, u isti mah je osetio olakšanje i bio zaprepašćen. Kao i ostali, nastavio je da puca za njima, pokušavajući da ih prebroji u povlačenju. Moralo ih je biti izmedu deset i dvadeset - pored dvojice, a možda i trojice poginulih.
<BR>&nbsp;&nbsp;&nbsp;&nbsp;&nbsp;Sada su svi Džonovi ljudi stali da kuljaju u sobu u kojoj se nalazio njihov vođ - žene, deca i muškarci. I pored toga što je još bio polumrak, Džon je video izraz olakšanja na njihovim ozarenim licima. Svi su brbljali u jedan glas. Morao je da se prodere kako bi ga čuli.
<BR>&nbsp;&nbsp;&nbsp;&nbsp;&nbsp;"Džoe! Ostaješ na straži još pola sata. Udvostručujemo stražu dok se ne razdani. Noe, ti ćeš stražariti sa Džoom. Posle vas dvojice ovu dužnost će preuzeti Rodžer sa Džesom, a zatim Endi sa Alfom. Ja ću stražariti sa Vilom. Ubuduće, prvo dati znak za uzbunu - pa se naknadno pitati šta se sve može dogoditi."
<BR>&nbsp;&nbsp;&nbsp;&nbsp;&nbsp;Džoe Haris reče: "Verujte mi, g. Kanstens, nadao sam se da će nas mimoići."
<BR>&nbsp;&nbsp;&nbsp;&nbsp;&nbsp;"Da, znam", odgovori Džon. "Ali šta bi bilo da niko od nas nije ustao iz postelje?"
<BR>&nbsp;&nbsp;&nbsp;&nbsp;&nbsp;Alf Parsons upita: "Da li iko zna šta je sa Pirijem i njegovom ženom?"
<BR>&nbsp;&nbsp;&nbsp;&nbsp;&nbsp;Džon ču Olivijin glas: "Džejn - u tom paklu..."
<BR>&nbsp;&nbsp;&nbsp;&nbsp;&nbsp;"Pojaviće se, već", odgovori on. "A sada svi ponovo na spavanje."
<BR>&nbsp;&nbsp;&nbsp;&nbsp;&nbsp;"Ako su banditi nabasali na njih, nećemo ih više videti", reče Parsons.
<BR>&nbsp;&nbsp;&nbsp;&nbsp;&nbsp;Džon priđe prozoru i viknu: "Piri, Džejn!"
<BR>&nbsp;&nbsp;&nbsp;&nbsp;&nbsp;Osluškivali su ćuteći. Nikakav glas nije dopirao spolja. Mesečina je ležala po vrtu nalik na jesenji mraz.
<BR>&nbsp;&nbsp;&nbsp;&nbsp;&nbsp;"Kako bi bilo da ih potražimo?" upita Parsons.
<BR>&nbsp;&nbsp;&nbsp;&nbsp;&nbsp;"Ne", reče Džon odlučno. "Niko ne sme da se makne iz kuće do zore. Pre svega, nemamo pojma koliko su bombaši odmakli, ni da li su otišli zauvek. A sada na spavanje. Treba isprazniti ovu sobu da bi Blenitovi imali gde da uđu. Hajde sad. Potreban nam je odmor da bismo sutra bili sveži."
<BR>&nbsp;&nbsp;&nbsp;&nbsp;&nbsp;Raziđoše se tiho, mada nekako nerado. Džon pođe na gornji sprat zajedno sa Rodžerom; peli su se iza En, Olivije i dece. Kada su stigli gore, on uđe u toalet, dok Rodžer ostade da ga čeka na stepeništu.
<BR>&nbsp;&nbsp;&nbsp;&nbsp;&nbsp;Rodžer reče: "U jedan mah sam pomislio da će nam doći glave."
<BR>&nbsp;&nbsp;&nbsp;&nbsp;&nbsp;"Bombe? Da."
<BR>&nbsp;&nbsp;&nbsp;&nbsp;&nbsp;"Sve u svemu, smatram da smo imali prilično sreće."
<BR>&nbsp;&nbsp;&nbsp;&nbsp;&nbsp;"Nije mi sasvim jasno šta se to zbilo. Očigledno je da nam se sreća osmehnula kada smo slistili onog tipa dok je još posedovao zalihu bombi. To ih je moralo prilično uzdrmati. Ali me iznenađuje da ih toliko izbaci iz koloseka, te da se pokupe i odu. Nisam se tome nadao."
<BR>&nbsp;&nbsp;&nbsp;&nbsp;&nbsp;Rodžer stade da zeva. "Pa ipak su otišli. Šta misliš, šta se dogodilo sa Pirijem i Džejn?"
<BR>&nbsp;&nbsp;&nbsp;&nbsp;&nbsp;"Ili su se toliko udaljili da ništa nisu čuli, ili su banditi naleteli na njih i ukokali ih. Ne može se reći da su bili rđavi strelci. Samim tim što su se nalazili van kuće, nisu imali nikakav zaklon."
<BR>&nbsp;&nbsp;&nbsp;&nbsp;&nbsp;"Vrlo je moguće da su se, koračajući stazama ljubavi, Piri i Džejn toliko udaljili da ništa nisu čuli." Rodžer se nasmeja.
<BR>&nbsp;&nbsp;&nbsp;&nbsp;&nbsp;"Zar da ne čuju onoliku buku? Piri bi se sigurno vratio, da je čuo."
<BR>&nbsp;&nbsp;&nbsp;&nbsp;&nbsp;"Postoji još jedna mogućnost", nastavi Rodžer. "Možda je Džejn za svoj groš sakrila nož u grudima. Čini mi se da takve misli same od sebe padaju ženama na pamet."
<BR>&nbsp;&nbsp;&nbsp;&nbsp;&nbsp;"Ali šta je onda sa njom?"
<BR>&nbsp;&nbsp;&nbsp;&nbsp;&nbsp;"Moguće je da je natrapala na naše neprijatelje. Ili je zaključila da bi nam bila manje draga ako se vrati sa pričom o tome kako je tokom svadbene noći na onaj svet poslala svog mladoženju."
<BR>&nbsp;&nbsp;&nbsp;&nbsp;&nbsp;"Dovoljno je razumna da shvati koliko je pod ovakvim okolnostima bespomoćna jedna samohrana žena."
<BR>&nbsp;&nbsp;&nbsp;&nbsp;&nbsp;"Žene su čudna stvorenja", reče Rodžer. "Devedeset i devet puta bez oklevanja postupe onako kako to razum nalaže. Stoti put sa istim oduševljenjem učine suprotno."
<BR>&nbsp;&nbsp;&nbsp;&nbsp;&nbsp;Džon reče šaleći se: "Nešto si mi noćas razdragan, Rodž."
<BR>&nbsp;&nbsp;&nbsp;&nbsp;&nbsp;"Ko ne bi bio posle malopredašnjeg događaja? Ona druga bomba je tresnula samo nekoliko stopa dalje od prozora sobe u kojoj sam se ja nalazio."
<BR>&nbsp;&nbsp;&nbsp;&nbsp;&nbsp;"I tebi zaista neće biti žao ako je Piri platio glavom, bez obzira na to da li je stradao od Džejnine ruke ili od bombe?"
<BR>&nbsp;&nbsp;&nbsp;&nbsp;&nbsp;"Ne naročito. U stvari, nimalo. Zaista sam srećan, već sam ti to jednom rekao - što nisam prinuđen da me Piri zaludi. A za to imam da zahvalim prosto tome što ne moram da rukovodim poslovima."
<BR>&nbsp;&nbsp;&nbsp;&nbsp;&nbsp;"Zar tako kažeš - zaludi?"
<BR>&nbsp;&nbsp;&nbsp;&nbsp;&nbsp;"U životu se ne sreće mnogo ljudi sličnih Piriju. Biser u školjci - ta tvrda i sjajna perla - bolest je za školjku."
<BR>&nbsp;&nbsp;&nbsp;&nbsp;&nbsp;"I kako onda stoji stvar sa školjkom?" Džon ga je ironično izazivao. "Sa svetom ovakvim kakav nam je poznat?"
<BR>&nbsp;&nbsp;&nbsp;&nbsp;&nbsp;"Analogija je isuviše složena. Sem toga, umoran sam. Ali ti znaš šta ja mislim o Piriju. Pod nenormalnim okolnostima nezamenjiv je; samo molim boga da ovakav život ne traje večito."
<BR>&nbsp;&nbsp;&nbsp;&nbsp;&nbsp;"Do nedavno je bio sasvim miran građanin. Nema nikakvog razloga da opet ne bude takav."
<BR>&nbsp;&nbsp;&nbsp;&nbsp;&nbsp;"Misliš? Biser se ne može vratiti u školjku. Nimalo se ne radujem životu u dolini zajedno sa Pirijem koji stoji iza samih tvojih leđa spreman da te mune u rebra kad god zatreba."
<BR>&nbsp;&nbsp;&nbsp;&nbsp;&nbsp;"U dolini će David biti šef, ako iko to mora da bude. Ni Piri ni ja. Valjda ti je to jasno."
<BR>&nbsp;&nbsp;&nbsp;&nbsp;&nbsp;"Ne poznajem tvog brata", reče Rodžer. "Vrlo malo znam o njemu. Međutim, on nije morao da vodi svoju porodicu i da se probija kroz ovaj svet koji se raspada na dodir ruke."
<BR>&nbsp;&nbsp;&nbsp;&nbsp;&nbsp;"Uopšte nije važno da li ima svoju porodicu, ili je nema."
<BR>&nbsp;&nbsp;&nbsp;&nbsp;&nbsp;"Misliš?" Rodžer ponovo zevnu. "Umoran sam. Idi i lezi. Meni se ne isplati za pola sata. Odoh da vidim da li su se deca strpala u postelju."
<BR>&nbsp;&nbsp;&nbsp;&nbsp;&nbsp;Obojica stadoše u dovratak sobe. En i Olivija su ležale na ćebadima ispod prozora i ćutale. Mesec je sipao snopove svojih zraka na dvostruki krevet, improvizovan od dva obična. Meri je ležala šćućurena pored zida. Dejvi i Stiv su se pribili jedan uz drugog; jednom rukom Dejvi je obgrlio Stiva. Spuks, čije je lice izgledalo čudno zrelo bez naočara, ležao je na drugom kraju. I on je bio budan; buljio je u tavanicu.
<BR>&nbsp;&nbsp;&nbsp;&nbsp;&nbsp;"Nemoj misliti da nisam zahvalan za sve što je Piri učinio", reče Rodžer. "Pa ipak mi je milo što smo ustanovili da možemo i bez njega."
<BR>
<BR>&nbsp;&nbsp;&nbsp;&nbsp;&nbsp;Nov način života je zahtevao da se izmeni vreme spavanja; stoga su se Džon i njegova grupa odmarali od devet do četiri, s tim što su decu, kad god je to bilo moguće, smeštali u postelju sat ranije i ostavljali ih da spavaju sve dok doručak ne bi bio zgotovljen. Za vreme poslednje stražarske smene u kojoj su se nalazili Džon i Vil Sekomb, počelo je da se razdanjuje. Džon je prošetao vrtom da ispita kakve je tragove ostavio okršaj. Petnaestak jardi dalje od kuće naišao je na leš mladića od oko dvadeset pet godina čiju je glavu metak prosvirao sa strane. Imao je na sebi vojničku uniformu i skupocen broš zakačen na grudima. Ako je bio brilijantski, kao što se činilo, sigurno je vredeo više stotina funti.
<BR>&nbsp;&nbsp;&nbsp;&nbsp;&nbsp;Na drugom lešu je sva uniforma bila iskidana na komade. Prizor je delovao mnogo užasnije od onog prvog. Čovek je očigledno bio opasan bombama koje su sve redom eksplodirale i zato mu se nije mogao razaznati lik. Džon pozva Sekomba u pomoć, pa su zajedno odvukli leševe podalje od kuće i zgurali ih daleko od očiju ispod bokora niskog grmlja.
<BR>&nbsp;&nbsp;&nbsp;&nbsp;&nbsp;Sekomb je bio plavokos čovek svetle puti; imao je oko trideset pet godina, ali je izgledao mnogo mlađi. On šutnu jednu nogu koja je strčala, tako da nestade negde duboko ispod grmlja; a zatim sa gađenjem pogleda u svoje ruke.
<BR>&nbsp;&nbsp;&nbsp;&nbsp;&nbsp;Džon reče: "Idi u kuću i umij se, ako želiš. Sam ću ostati na straži. Ionako će uskoro biti vreme za buđenje."
<BR>&nbsp;&nbsp;&nbsp;&nbsp;&nbsp;"Hvala vam, g. Kanstens. Grozna slika. Ništa slično nisam video čak ni za vreme rata."
<BR>&nbsp;&nbsp;&nbsp;&nbsp;&nbsp;Pošto je on otišao, Džon napravi još jedan krug oko kuće. Osim bombi bombaš je imao i pušku; ostala je, savijena na lakat i beskorisna, da leži pored mesta na kome je on poginuo. Nije bilo tragova nikakvog drugog oružja; sve što je pripadalo drugom lešu, neprijatelj je verovatno odneo prilikom povlačenja.
<BR>&nbsp;&nbsp;&nbsp;&nbsp;&nbsp;Našao je još samo dva-tri šaržera i izvestan broj praznih čaura. Osvrtao se oko sebe ne bi li ušao u trag Piriju ili Džejn, ali bez uspeha. Obasjanu prvim zracima sunca, ugledao je dolinu u svem njenom prostranstvu, ali nije video nikakvog znaka života. Nebo je još bilo čisto. Činilo se da im predstoji dobar dan.
<BR>&nbsp;&nbsp;&nbsp;&nbsp;&nbsp;Pomisli da još jednom vikne Pirija po imenu, ali odmah zaključi da to ne bi imalo smisla. U taj mah se Sekomb vrati iz kuće; Džon pogleda na časovnik.
<BR>&nbsp;&nbsp;&nbsp;&nbsp;&nbsp;"U redu je. Možeš ih razbuditi."
<BR>&nbsp;&nbsp;&nbsp;&nbsp;&nbsp;Doručak je bio gotovo pripremljen i razlegali su se glasovi dece koja su švrljala tamo-ovamo, kada Džon ču Rodžera kako uzvikuje:
<BR>&nbsp;&nbsp;&nbsp;&nbsp;&nbsp;"Blagi bože!"
<BR>&nbsp;&nbsp;&nbsp;&nbsp;&nbsp;Nalazili su se u onoj istoj prednjoj sobi iz koje je Džon, rukovodio operacijama tokom minule noći. Sada i Džon pogleda kroz razglavlleni prozor. Imao je šta da vidi: Piri je sa puškom ispod miške koračao baštenskom stazom, odmah za njim išla je Džejn.
<BR>&nbsp;&nbsp;&nbsp;&nbsp;&nbsp;Džon mu doviknu: "Piri! Šta ste, pobogu, radili dosad?"
<BR>&nbsp;&nbsp;&nbsp;&nbsp;&nbsp;Piri se neprimetno nasmeši: "Zar ne mislite da je to prilično delikatno pitanje?" Pokaza glavom na vrt. "Rasklonili ste onaj vašar?"
<BR>&nbsp;&nbsp;&nbsp;&nbsp;&nbsp;"Znači čuli ste?"
<BR>&nbsp;&nbsp;&nbsp;&nbsp;&nbsp;"Bilo bi teško ne čuti tako nešto. Da li im je pošlo za rukom da ubace neku bombu u kuću?" Džon odmahnu glavom. "Tako sam i mislio."
<BR>&nbsp;&nbsp;&nbsp;&nbsp;&nbsp;"Odmaglili su kada smo im zapaprili", reče Džon. "Mada me njihov nagli odlazak još zbunjuje."
<BR>&nbsp;&nbsp;&nbsp;&nbsp;&nbsp;"Verovatno ih je na to nagnala bočna vatra", reče Piri.
<BR>&nbsp;&nbsp;&nbsp;&nbsp;&nbsp;"Bočna vatra?"
<BR>&nbsp;&nbsp;&nbsp;&nbsp;&nbsp;Piri pokaza rukom na prilično strm teren desno od kuće. Džon upita: "Odatle ste pucali na njih?"
<BR>&nbsp;&nbsp;&nbsp;&nbsp;&nbsp;Piri potvrdi glavom: "Dabome."
<BR>&nbsp;&nbsp;&nbsp;&nbsp;&nbsp;"Pa dabome!" ponovi Džon. "To objašnjava više stvari. Pitao sam se ko može biti taj čovek među nama sposoban da pogodi pokretljivu metu, pri onakvoj svetlosti, i to da ubije, a ne samo da rani." On pogleda Pirija. "Znači da ste me čuli kada sam vas pozvao, pošto su se banditi bili izgubili? Zašto se niste odazvali?"
<BR>&nbsp;&nbsp;&nbsp;&nbsp;&nbsp;Piri se ponovo nasmeši. "Bio sam zauzet."
<BR>
<BR>&nbsp;&nbsp;&nbsp;&nbsp;&nbsp;Toga dana su putovali lako i bez uzbudljivih događaja, mada su prilično sporo napredovali. Uglavnom ih je put vodio preko vresnih polja; na nekoliko mesta su bili prinuđeni da napuste drum i preseku preko padina koje su ili bile gole ili obrasle niskim rastinjem; zatim su putovali duž obale jedne od bezbrojnih rečica koje su se sa brda slivale u doline. Sunce se pelo iza njihovih leđa na nebu bez oblaka, tako da je pred podne zavladala neugodna vrućina. Džon je naredio da se rano ruča; docnije je naložio ženama da stave decu da se odmore u senci javorovog luga.
<BR>&nbsp;&nbsp;&nbsp;&nbsp;&nbsp;Rodžer ga upita: "Misliš da nije potrebno što više grabiti napred?"
<BR>&nbsp;&nbsp;&nbsp;&nbsp;&nbsp;On odmahnu glavom. "Nalazimo se na domaku. Stići ćemo na lice mesta pre mraka, a to je jedino važno. Deci je ponestalo snage." Rodžer reče: "Da vidiš, i meni." Ležao je poleđuške na suvom, kamenitom tlu sa rukama ispod glave. "A Piriju, eto, nije."
<BR>&nbsp;&nbsp;&nbsp;&nbsp;&nbsp;Piri je tog trenutka nešto objašnjavao Džejn, pokazujući rukom na ravnicu u pravcu juga. "Neće ga za sada preklati", dodade Rodžer. "Još jedna Sabinjanka se svija na svom ognjištu. Zanima me kako li će izgledati Pirijevi mališani?"
<BR>&nbsp;&nbsp;&nbsp;&nbsp;&nbsp;"Milisent nije imala dece."
<BR>&nbsp;&nbsp;&nbsp;&nbsp;&nbsp;"Možda je za to Piri bio kriv, mada verovatnije Milisent. Spadala je u onu vrstu žena koje bi sve učinile, samo da se ne opterete decom, jer im ona kvare planove."
<BR>&nbsp;&nbsp;&nbsp;&nbsp;&nbsp;"Čini mi se kao da je Milisent živela sasvim davno", reče Džon.
<BR>&nbsp;&nbsp;&nbsp;&nbsp;&nbsp;"Relativitet vremena. Koliko je prošlo od trenutka kada sam te pronašao na kranu? Reklo bi se celih pola godine."
<BR>&nbsp;&nbsp;&nbsp;&nbsp;&nbsp;Vresna polja su bila gotovo napuštena, ali kada su se spustili u niži predeo severno od Kendala, naišli su na sada već dobro poznate tragove one grabljive životinje u koju se bio pretvorio čovek: kuće su dogorevale, dok je povremeno iz daljine dopirao po koji krik bola ili možda divljačkog zanosa; na sve strane su nailazili na prizore umorstva i čuli jauke. Sem ovih još jedno čulo im je bilo nadraženo - kiselo-slatki zadah mesa koje se raspada pekao im je nozdrve.
<BR>&nbsp;&nbsp;&nbsp;&nbsp;&nbsp;Srećom, nisu nailazili ni na kakve prepreke na svom putu, tako da su uskoro ponovo počeli da se penju ka vetrometnim visijama vresnih polja u pravcu svog pribežišta. Praznim nebeskim svodom odjekivala je pesma ševa i poljskih pastirica, a neko vreme, na par koraka ispred njih, letela je belorepka. U jedan mah spazili su jelena na razdaljini od oko tri stotine jardi. Piri se baci na zemlju da bi bolje nišanio, ali životinja kao strela zamače iza jednog grebena, pre nego što je stigao da okine. Čak se i sa tolike razdaljine videlo da je jelen ispijen. Džon se pitao čime se hrani. Verovatno mahovinom i sličnim niskorastućim biljkama.
<BR>&nbsp;&nbsp;&nbsp;&nbsp;&nbsp;Bilo je oko pet časova kada su prispeli do reke Lipi. Ona je, kao i uvek, u kovitlacima tekla istom brzinom i pravcem, što je ulivalo poverenje i mir; na tom mestu je njeno korito bilo užljebljeno između stenovitih obala, tako da odsustvo trave nije remetilo nekadašnju sliku sveta.
<BR>&nbsp;&nbsp;&nbsp;&nbsp;&nbsp;En je stajala pored Džona. Nije izgledala tako smirena i srećna još od kada su napustili London.
<BR>&nbsp;&nbsp;&nbsp;&nbsp;&nbsp;"Najzad smo", reče ona, "našli svoj dom."
<BR>&nbsp;&nbsp;&nbsp;&nbsp;&nbsp;"Ima do njega još oko dve milje", odgovori Džon. "Ali ćemo ugledati ulaz u dolinu čim prevalimo manje od jedne milje. Dobro poznajem tok ove reke u dužini od nekoliko milja. Tamo malo dalje možeš doći do sredine Lipi preskačući sa kamena na kamen. Dejv i ja smo na tom mestu nekada pecali ribu."
<BR>&nbsp;&nbsp;&nbsp;&nbsp;&nbsp;"Zar ima ribe u ovoj reci? Nisam to znala."
<BR>&nbsp;&nbsp;&nbsp;&nbsp;&nbsp;On odmahnu glavom. "Nismo ulovili nijednu u samoj dolini. Pretpostavljam da se riba ne udaljuje tako daleko na sever. Ali zato ovde ima pastrmki." Zatim se nasmeši. "Slaćemo ekspedicije na ovo mesto i hvatati ih mrežama. Moramo uneti izvesnu raznolikost u svoju ishranu."
<BR>&nbsp;&nbsp;&nbsp;&nbsp;&nbsp;Ona mu uzvrati osmehom. "Da, dragi. Čini mi se da sada mogu zaišta poverovati - u to da će sve biti kako treba - da ćemo ponovo postati srećni i čovečni."
<BR>&nbsp;&nbsp;&nbsp;&nbsp;&nbsp;"I hoćemo. Nikada nisam sumnjao u to."
<BR>
<BR>&nbsp;&nbsp;&nbsp;&nbsp;&nbsp;"Eno Davidove ograde", reče Džon. "Izgleda lepo i čvrsto."
<BR>&nbsp;&nbsp;&nbsp;&nbsp;&nbsp;U daljini su videli ulaz u Slepi Džil. Put se pribijao uz samu reku, dok se visoka ograda načinjena od balvana pružala preko puta sve do strmog obronka brda. Činilo im se da se taj deo ograde koji je zahvatao put mogao otvarati u vidu kapije.
<BR>&nbsp;&nbsp;&nbsp;&nbsp;&nbsp;Piri je izbio na čelo kolone i sada koračao pored Džona; i on je sa poštovanjem posmatrao ogradu.
<BR>&nbsp;&nbsp;&nbsp;&nbsp;&nbsp;"Izvrsno je napravljena. Kad se jednom nađemo sa one druge strane..."
<BR>&nbsp;&nbsp;&nbsp;&nbsp;&nbsp;Gruba i srdita paljba prekide njegove reči. Džon je za trenutak ostao zabezeknut, a zatim viknu više iz zbunjenosti nego iz bilo kog drugog razloga: "Dejvi!"
<BR>&nbsp;&nbsp;&nbsp;&nbsp;&nbsp;Paljba se prolomi po drugi put, tako da on potrča da nađe sina i kćer. Ostalima naredi: "Svi u jarak!" Spazio je En kako leže na zemlju držeći za ruke Dejvija i Spuksa, dok je Meri čučala u jarku pored druma. Pritrča im i leže pored njih.
<BR>&nbsp;&nbsp;&nbsp;&nbsp;&nbsp;Meri upita: "Šta se to dogada, tata?"
<BR>&nbsp;&nbsp;&nbsp;&nbsp;&nbsp;"Odakle pucaju?" dodade En.
<BR>&nbsp;&nbsp;&nbsp;&nbsp;&nbsp;On prstom pokaza na ogradu. "Odande. Da li su se svi sklonili? Ko je ono tamo na drumu? Piri!"
<BR>&nbsp;&nbsp;&nbsp;&nbsp;&nbsp;Pirijevo malo telo ležalo je poprečno na krivini puta. Ispod njega se videla lokva krvi.
<BR>&nbsp;&nbsp;&nbsp;&nbsp;&nbsp;En zgrabi Džona kada je ovaj počeo da ustaje. "Nikako! Ne smeš to učiniti. Ostani gde si. Seti se dece - mene."
<BR>&nbsp;&nbsp;&nbsp;&nbsp;&nbsp;"Skloniću ga", reče on. "Neće pucati dok ga budem sklanjao."
<BR>&nbsp;&nbsp;&nbsp;&nbsp;&nbsp;En ga nije puštala, čak poče da plače; pozva u pomoć Meri koja ga takođe uhvati za kaput. Dok je Džon pokušavao da se otrgne od njih dve, spazi jednu priliku kako se diže iz jarka i trči prema Piriju. Bila je to silueta žene.
<BR>&nbsp;&nbsp;&nbsp;&nbsp;&nbsp;Džon prestade da se brani i sa zaprepašćenjem reče: "Džejn!"
<BR>&nbsp;&nbsp;&nbsp;&nbsp;&nbsp;Džejn obuhvati Pirija ispod ramena i lako ga podiže. Nije ni pogledala u pravcu ograde na kojoj se nalazio mitraljez. Jednu Pirijevu ruku prebacila je preko svog ramena i tako ga je pola odvukla, a pola prenela do jarka. Spustila ga je pored Džona, a zatim i sama sela, stavivši Piriju glavu u svoje krilo.
<BR>&nbsp;&nbsp;&nbsp;&nbsp;&nbsp;En upita: "Da li je - mrtav?"
<BR>&nbsp;&nbsp;&nbsp;&nbsp;&nbsp;Iz glave sa strane liptala je krv. Džon je obrisa. Rana je bila površinska, odmah je mogao to da proceni. Metak mu je bio okrznuo lobanju dovoljno snažno da ga ošamuti. Na suprotnoj strani glave, na koju je pao na zemlju, nalazio se trag od udara. Piri se po svoj prilici onesvestio od udara pri padu.
<BR>&nbsp;&nbsp;&nbsp;&nbsp;&nbsp;Džon reče: "Ostaće u životu." Džejn podiže oči uvis; plakala je. "Prenesite poruku Oliviji da nam je potreban zavoj", dodade Džon. "I rukovet lana."
<BR>&nbsp;&nbsp;&nbsp;&nbsp;&nbsp;En razrogačeno pogleda prvo u Pirija, a zatim u ogradu koja im je prečila put. "Ali zašto pucaju na nas? Šta se to dogodilo?"
<BR>&nbsp;&nbsp;&nbsp;&nbsp;&nbsp;"Greška je posredi." Džon je stajao zagledan u ogradu. "Greška - lako ćemo je ispraviti."
</P></TD></TR></TABLE>
<P class="next">
<A HREF=p12.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
