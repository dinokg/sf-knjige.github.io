<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>NAPRED!
<P>&nbsp;&nbsp;&nbsp;&nbsp;&nbsp;55.
<BR>&nbsp;&nbsp;&nbsp;&nbsp;&nbsp;Janov Pelorat posmatrao je zamagljeni pejsaž pri bledoj svetlosti praskozorja s pomešanim osećanjem žaljenja i nelagodnosti.
<BR>&nbsp;&nbsp;&nbsp;&nbsp;&nbsp;"Nismo se ovde dovoljno dugo zadržali, Golane. Sejšel mi se čini prijatnim i zanimljivim svetom. Želeo bih da ga bolje upoznam."
<BR>&nbsp;&nbsp;&nbsp;&nbsp;&nbsp;Treviz podiže pogled s računara, iskriviviši usne u osmeh. "Mislite li da i ja to ne bih želeo? Imali smo tri puna obroka ovde - svaki se razlikovao od prethodnog i svi su bili izvanredni. Nema sumnje, nedostajaće mi. A i sve žene koje smo ugledali videli smo samo nakratko - neke su zaista izgledale zamamno; mislim, u pogledu onog što mi se vrtelo po glavi."
<BR>&nbsp;&nbsp;&nbsp;&nbsp;&nbsp;Pelorat blago namreška nos. "Oh, dragi moj druže... A oni praporci koje ovde zovu cipelama, a one razdragane boje njihovih haljina, a tek onaj njihov rečiti govor trepavicama!"
<BR>&nbsp;&nbsp;&nbsp;&nbsp;&nbsp;"Možete mi verovati na reč, Janove, da mi ništa nije promaklo. Međutim, sve to čemu prigovarate samo je spoljni dodatak. U pravom trenutku ne bi ih, verujem, bilo teško ubediti da se oslobode i haljina i cipela."
<BR>&nbsp;&nbsp;&nbsp;&nbsp;&nbsp;"Verujem vam na reč, Golane", odgovori Pelorat. "Međutim, mislio sam da je trebalo da podrobnije proučimo pitanje Zemlje. Ono što smo dosad čuli o njoj krajnje je nezadovoljavajuće, puno međusobnih protivrečnosti - jedni govore o radijaciji, drugi o robotima..."
<BR>&nbsp;&nbsp;&nbsp;&nbsp;&nbsp;"O smrti, u svakom slučaju."
<BR>&nbsp;&nbsp;&nbsp;&nbsp;&nbsp;"Tačno", potvrdi Pelorat neodlučno, "ali moguće je da su jedni u pravu a drugi da nisu; da su i jedni i drugi delimično u pravu; i najzad, da nisu u pravu ni jedni ni drugi. Nema sumnje, Golane, kada čujete priče koje stvari prekrivaju gustom maglom sumnje - nema sumnje, hvata vas pravi svrab da ustanovite o čemu je zapravo reč."
<BR>&nbsp;&nbsp;&nbsp;&nbsp;&nbsp;"To i nameravam", odgovori Golan. "Tako mi svih zvezda-patuljaka u Galaksiji, upravo to i nameravam da učinim. Naš je, međutim, neposredni problem Gea. Kad jednom to razrešimo, možemo krenuti ka Zemlji, ili se vratiti ovamo na Sejšel i tu malo duže ostati. Ali pre svega, Gea."
<BR>&nbsp;&nbsp;&nbsp;&nbsp;&nbsp;Pelorat klimnu. "Neposredni problem! Ukoliko prihvatimo zdravo za gotovo ono što nam je rekao Kvintesec, na Gei nas čeka kraj. Treba li, onda, uopšte da pođemo tamo?"
<BR>&nbsp;&nbsp;&nbsp;&nbsp;&nbsp;"I ja se to pitam", odgovori Treviz. "Janove, da li vas je strah?"
<BR>&nbsp;&nbsp;&nbsp;&nbsp;&nbsp;Pelorat za trenutak ništa ne odgovori, kao da proverava vlastita osećanja. A onda odgovori jednostavnim, gotovo tuđim glasom: "Jeste. Još kako!"
<BR>&nbsp;&nbsp;&nbsp;&nbsp;&nbsp;Treviz se zavali dublje u naslonjaču i okrenu licem prema svom saputniku. A onda odgovori, isto tako jednostavnim i gotovo tuđim glasom: "Janove, nema nikakvog razloga da se i vi upuštate u rizik. Recite samo jednu reč, i ostaviću vas ovde na Sejšelu sa svim vašim ličnim stvarima i polovinom novca kojim raspolažemo. Po povratku ponovo ću vas pokupiti i krenućemo prema Siriusu, ukoliko to budete želeli, odnosno prema Zemlji, ako se ona tamo nalazi. Ukoliko se, pak, ne vratim, naši ljudi na Sejšelu pobrinuće se da se bezbedno vratite na Terminus. Neću vam nimalo zameriti ukoliko odlučite da ostanete, stari prijatelju."
<BR>&nbsp;&nbsp;&nbsp;&nbsp;&nbsp;Peloratove oči živo zatreptaše i usne mu ostadoše stisnute nekoliko trenutaka. "Stari prijatelju?" upita on promuklim glasom. "Koliko se dugo poznajemo? Jednu nedelju, dve nedelje? Nije li neobično to što nameravam da odbijem da vas napustim? Jeste, bojim se, ali ipak ostajem s vama."
<BR>&nbsp;&nbsp;&nbsp;&nbsp;&nbsp;Treviz nesigurno odmahnu rukom. "Ali zašto? Najiskrenije, ne tražim to od vas."
<BR>&nbsp;&nbsp;&nbsp;&nbsp;&nbsp;"Ni sam ne znam zbog čega, ali ja to tražim od samog sebe. To je... to je zato, Golane, što imam poverenja u vas. Imam utisak da uvek znate šta nam valja činiti. Želeo sam da odem na Trantor, gde se, po svoj prilici - sada to uviđam - ništa ne bi dogodilo. Vi ste zahtevali da pođemo da tražimo Geu, i Gea, iz nekog razloga, mora biti ključni nerv čitave Galaksije. Čini mi se da nas sve upućuje na to. A ako vam ni to nije dovoljno, Golane, reći ću vam i to da sam vas pažljivo posmatrao dok ste od Kvinteseca izvlačili obaveštenja o Gei. Bilo je izvanredno! Prosto nisam mogao odoleti a da vam se ne divim."
<BR>&nbsp;&nbsp;&nbsp;&nbsp;&nbsp;"Znači, imate poverenja u mene?"
<BR>&nbsp;&nbsp;&nbsp;&nbsp;&nbsp;"Da, imam", odgovori Pelorat.
<BR>&nbsp;&nbsp;&nbsp;&nbsp;&nbsp;Treviz položi šaku na Peloratovo rame i trenutak je izgledalo kao da traži prave reči. Konačno, on upita: "Janove, mogu li vas zamoliti da mi unapred oprostite ukoliko grešim u svojoj proceni i ukoliko se, na ovaj ili onaj nacin, suočite s nečim - bilo čim - neprijatnim, što nas možda očekuje?"
<BR>&nbsp;&nbsp;&nbsp;&nbsp;&nbsp;"Oh, drago moje momče, zbog čega to uopšte pitate? Odluku sam doneo iz svojih razloga, a ne iz vaših. I molim vas - pođimo što pre. Nisam sasvim siguran da se u meni neće ponovo probuditi kukavica, zbog čega bih se stideo do kraja zivota."
<BR>&nbsp;&nbsp;&nbsp;&nbsp;&nbsp;"Kako vi kažete, Janove", prihvati Treviz. "Krenućemo čim nam računar to dozvoli. Ovog puta koristićemo gravitacioni pogon - idemo, pravo nagore, čim ustanovimo da iznad nas nema drugih brodova. I što se atmosfera bude više razređivala, sve više ćemo ubrzavati. Za nepun sat bićemo u svemiru."
<BR>&nbsp;&nbsp;&nbsp;&nbsp;&nbsp;"Odlično", reče Pelorat i skide poklopac sa plastične boce sa kafom. Gotovo istog časa tečnost poče da se puši. Pelorat je prinese usnama i srknu, tek toliko koliko je mogao podneti a da se ne opeče.
<BR>&nbsp;&nbsp;&nbsp;&nbsp;&nbsp;Treviz se isceri. "Izvanredno ste se izveštili, Janove. Postali ste pravi svemirski veteran."
<BR>&nbsp;&nbsp;&nbsp;&nbsp;&nbsp;Pelorat se za trenutak zagleda u plastičnu bocu i reče: "Ipak, sada kada imamo brodove koji mogu po volji stvarati vlastito gravitaciono polje verovatno bismo mogli koristiti i običnu ambalažu, zar ne?"
<BR>&nbsp;&nbsp;&nbsp;&nbsp;&nbsp;"Svakako, ali svemirske vukove nećete uspeti da pridobijete da se odreknu posebnih svemirskih igračkica. Kakvu bi razliku između sebe i zemaljskih crva mogao da pravi neki svemirski vuk ukoliko bi pio kafu iz običnih čaša? Vidite li one prstenove na zidovima i tavanici? Bili su nezaobilazni u svemirskim brodovima tokom više od dvadeset hiljada godina, ali sada, u gravitacionom brodu, savršeno su beskorisni. Pa ipak, tu su; kladim se u čitav brod naspram jedne šolje kafe da će se istinski svemirski vuk pretvarati da gubi dah prilikom poletanja i da će potom hodati pridržavajući se za te prstenove kao da je pri nultoj gravitaciji, dok, u stvari, na brodu vlada normalna gravitacija."
<BR>&nbsp;&nbsp;&nbsp;&nbsp;&nbsp;"Šalite se."
<BR>&nbsp;&nbsp;&nbsp;&nbsp;&nbsp;"Pa, pomalo možda, ali uvek, u svemu, postoji socijalna inercija - čak i u tehnološkom napretku. U svakom slučaju, ti beskorisni prstenovi-držači i dalje su tu i boce sa kafom i dalje imaju cevčice."
<BR>&nbsp;&nbsp;&nbsp;&nbsp;&nbsp;Pelorat zamišljeno klimnu i nastavi da srkuće svoju kafu. "A kad ćemo krenuti?" upita on najzad.
<BR>&nbsp;&nbsp;&nbsp;&nbsp;&nbsp;Treviz se nasmeja od sveg srca i odgovori: "Prešao sam vas. Počeo sam da vam pričam o prstenovima i u istom tom trenutku smo poleteli a da to niste ni primetili. Već smo na dve hiljade metara iznad površine."
<BR>&nbsp;&nbsp;&nbsp;&nbsp;&nbsp;"Ne mislite valjda ozbiljno?"
<BR>&nbsp;&nbsp;&nbsp;&nbsp;&nbsp;"Uverite se i sami."
<BR>&nbsp;&nbsp;&nbsp;&nbsp;&nbsp;Pelorat baci kratak pogled kroz prozor i reče: "Ali ja nisam ama baš ništa osetio!"
<BR>&nbsp;&nbsp;&nbsp;&nbsp;&nbsp;"Nije ni trebalo da osetite."
<BR>&nbsp;&nbsp;&nbsp;&nbsp;&nbsp;"Zar ne kršimo pravila? Zar nije trebalo da pratimo radio-zrak, koji bi nas u spirali vodio nagore, baš kao kada smo se spuštali?"
<BR>&nbsp;&nbsp;&nbsp;&nbsp;&nbsp;"Nije bilo potrebe, Janove. Niko nas neće zaustaviti. Baš niko."
<BR>&nbsp;&nbsp;&nbsp;&nbsp;&nbsp;"Ali kada smo se spuštali rekli ste..."
<BR>&nbsp;&nbsp;&nbsp;&nbsp;&nbsp;"To je bilo nešto drugo. Nisu baš bili preterano nestrpljivi da nas vide dole, ali su sigurno oduševljeni što odlazimo."
<BR>&nbsp;&nbsp;&nbsp;&nbsp;&nbsp;"Zbog čega to kažete, Golane? Jedina osoba koja je s nama razgovarala o Gei bio je Kvintesec, a on nas je gotovo preklinjao da ne idemo."
<BR>&nbsp;&nbsp;&nbsp;&nbsp;&nbsp;"Ne poklanjajte tome previše vere, Janove. Bilo je to puko pretvaranje. Hteo je da bude siguran da ćemo poći na Geu. Janove, rekoste maločas da ste se divili kako sam uspeo da izvučem ohaveštenja o Gei od Kvinteseca. Žao mi je, ali uopšte nisam zaslužio vaše divljenje. Čak ni da reč nisam rekao on bi nam sam izručio sva obaveštenja. Čak i da sam stavio tampone u uši, drao bi se toliko da bi ga bilo nemoguće ne čuti."
<BR>&nbsp;&nbsp;&nbsp;&nbsp;&nbsp;"Zbog čega to kažete, Golane? Pa to je šašavo."
<BR>&nbsp;&nbsp;&nbsp;&nbsp;&nbsp;"Šašavo? Da, znam." Treviz se okrenu ka računaru i spoji svoja čula s njim. Zatim nastavi: "Nemaju nameru da nas zaustave. Nema nikakvog broda ni u bližoj ni u daljoj okolini; takođe, nikakvog pretećeg upozorenja."
<BR>&nbsp;&nbsp;&nbsp;&nbsp;&nbsp;On se ponovo okrenu prema Peloratu. "Recite mi, Janove, kako ste došli do saznanja o Gei? Znali ste za Geu još na Terminusu. Znali ste da se nalazi negde na području Sejšela. Znali ste, takođe, da bi njeno ime moglo biti drugo ime za Zemlju. Kako ste došli do svega toga?"
<BR>&nbsp;&nbsp;&nbsp;&nbsp;&nbsp;Pelorat se odjednom ukruti. "Da smo sad na Terminusu, lako bih to ustanovio pregledom svoje arhive", odgovori on. "Znate, nisam baš sve poneo sa sobom - a pogotovo ne podatke o tome kako sam i kada došao do ove ili one činjenice."
<BR>&nbsp;&nbsp;&nbsp;&nbsp;&nbsp;"Pa ipak, razmislite", podstaknu ga Treviz, odjednom se smrknuvši. "Imajte u vidu činjenicu da sami Sejšelci krajnje nerado govore o tome. Do te mere su nespremni da govore o Gei kakva uistinu jeste da čak ohrabruju praznoverje prostog puka po kome takva planeta uopšte ne postoji u običnom svemiru. U stvari, mogu i nešto više o tome da vam kažem. Pogledajte ovo!"
<BR>&nbsp;&nbsp;&nbsp;&nbsp;&nbsp;Treviz iskrenu računar i stade po njemu prebirati prstima poput nekog ko je ima duge časove vežbe, s lakoćom i gracioznošću. Postavivši ruke na označena mesta, on ponovo oseti poznatu toplinu i mekoću. Kao i uvek, osetio je kako deo njegove volje ističe iz njega.
<BR>&nbsp;&nbsp;&nbsp;&nbsp;&nbsp;"Ovo je računareva karta Galaksije, kakva je bila pohranjena u njegovu memoriju pre no što smo se spustili na Sejšel", reče on. "Pokazaću vam sada onaj deo karte koji prikazuje noćno nebo nad Sejšelom kakvog smo ga videli prošle noći."
<BR>&nbsp;&nbsp;&nbsp;&nbsp;&nbsp;Prostorija utonu u tminu i ekranom se rasprostre prikaz noćnog neba.
<BR>&nbsp;&nbsp;&nbsp;&nbsp;&nbsp;Pelorat reče tihim glasom: "Divno, baš onako kako smo ga videli sa Sejšela.
<BR>&nbsp;&nbsp;&nbsp;&nbsp;&nbsp;"Još je lepše", odvrati Treviz nestrpljivo. "Nema nikakvih atmosferskih smetnji, nema oblaka, nema zamagljenja na obzorju. Samo malo, dozvolite mi da još bolje podesim sliku."
<BR>&nbsp;&nbsp;&nbsp;&nbsp;&nbsp;Prizor stade ubrzano da se menja, izazivajući u Peloratu i Trevizu osećaj da se to, zapravo, njih dvojica kreću. Pelorat se nagonski šćućurio u svojoj naslonjači, čvrsto je obema rukama stisnuvši za ivice da ne bi 'odleteo'.
<BR>&nbsp;&nbsp;&nbsp;&nbsp;&nbsp;"Evo!" uzviknu Treviz. "Prepoznajete li ih?"
<BR>&nbsp;&nbsp;&nbsp;&nbsp;&nbsp;"Naravno. To su Pet Sestara - zvezdani petougaonik koji nam je Kvintesec pokazao. Nemoguće je, ne prepoznati ih."
<BR>&nbsp;&nbsp;&nbsp;&nbsp;&nbsp;"Tako je. Ali gde je Gea?"
<BR>&nbsp;&nbsp;&nbsp;&nbsp;&nbsp;Pelorat zatrepta očima. U središtu petougaonika nije bilo one zamagljene zvezde."
<BR>&nbsp;&nbsp;&nbsp;&nbsp;&nbsp;"Nema je", priznade on.
<BR>&nbsp;&nbsp;&nbsp;&nbsp;&nbsp;"Tako je. Nema je. A razlog tome je što podaci o njenom položaju nisu uneseni u memoriju računara. S obzirom na to da je krajnje neverovatno da je do tog manjka u memoriji računara došlo namerno, našeg dobra radi spreman sam da zakIjučim da zadužbinski galaktografi koji su punili podacima tu memoriju - a na raspolaganju su, nema sumnje, imali izvanrednu količinu podataka - jedostavno nisu ni znali za Geu."
<BR>&nbsp;&nbsp;&nbsp;&nbsp;&nbsp;"Mislite, onda, da smo otišli na Trantor, umesto...", zausti Pelorat.
<BR>&nbsp;&nbsp;&nbsp;&nbsp;&nbsp;"Tako je, pomišljam da ni tamo ne bismo našli nikakve podatke o Gei. Sejšelci su njeno postojanje držali u tajnosti - a to su, pomišljam, u još većoj meri činili i sami Geanci. Sami ste pre nekoliko dana pomenuli da uopšte nisu bili retki slučajevi da su neki svetovi namerno ostajali po strani, izdvojeni, kako bi izbegli plaćanje dažbina i druga uplitanja u svoje poslove."
<BR>&nbsp;&nbsp;&nbsp;&nbsp;&nbsp;"Po pravilu", pripomenu Pelorat, "kada se kartografi i statističari susretnu s nekim takvim svetom ispostavi se da se ovaj nalazi u nekom jedva naseljenom području Galaksije. Upravo im ta njihova izdvojenost omogućuje da se prikriju. Međutim, sa Geom to nije slučaj."
<BR>&nbsp;&nbsp;&nbsp;&nbsp;&nbsp;"U pravu ste. To je još jedna činjenica koja Geu čini toliko neobičnom. Stoga ostavimo za trenutak ovu kartu na ekranu kako bi nam svedočila o neznanju naših galaktografa i dozvolite mi da vas ponovo upitam... Imajući u vidu potpunu neobaveštenost naših najobaveštenijih ljudi, pitam se kako je, uopšte, vama pošlo za rukom da dođete u posed saznanja o Gei?"
<BR>&nbsp;&nbsp;&nbsp;&nbsp;&nbsp;"Sakupljao sam, dobri moj Golane, tokom više od tridest godina, sve moguće mitove predanja i istorijske činjenice vezane za Zemlju. Ali bez moje arhive ovde, kako bih uopšte mogao..."
<BR>&nbsp;&nbsp;&nbsp;&nbsp;&nbsp;"Negde, Janove, moramo započeti. Da li ste, na primer, do saznanja o Gei došli tokom prvih ili tokom poslednjih petnaest godina svog proučavanja?"
<BR>&nbsp;&nbsp;&nbsp;&nbsp;&nbsp;"Oh! Pa, ukoliko su u pitanju tako široki okviri, rekao bih - u poslednjih petnaest godina."
<BR>&nbsp;&nbsp;&nbsp;&nbsp;&nbsp;"Možemo, možda, biti i precizniji. Šta mislite, ako bih vam sugerisao da ste do saznanja o Gei došli tek tokom nekoliko poslednjih godina?"
<BR>&nbsp;&nbsp;&nbsp;&nbsp;&nbsp;Treviz se zagleda u Pelorata, ali ustanovivši da nije u stanju da u polutmini prostorije da otkrije ništa na osnovu izraza njegovog lica, on pojača osvetljenje. Veličanstveni prizor noćnog neba na ekranu potamne u srazmeri s većom osvetljenošću sobe. Ali Peloratovo lice bilo je kao skamenjeno: ništa se na njemu nije moglo pročitati.
<BR>&nbsp;&nbsp;&nbsp;&nbsp;&nbsp;"Dakle?" upita Treviz.
<BR>&nbsp;&nbsp;&nbsp;&nbsp;&nbsp;"Razmišljam", odvrati Pelorat tiho. "Možda ste, zaista, u pravu, mada ne bih smeo da se zakunem. Kada sam pisao Džimboru, sa Univerziteta Ledbet, sećam se da mu nisam pomenuo Geu, mada je bilo prirodno da to učinim. A to je bilo... samo trenutak... '95, znači pre tri godine. Mislim da ste u pravu, Golane."
<BR>&nbsp;&nbsp;&nbsp;&nbsp;&nbsp;"A kako ste uopšte došli na to?" nastavi Treviz. "U nekom razgovoru? Izvukli iz neke knjige? Pronašli u nekoj naučnoj studiji? U nekoj starinskoj pesmi? Kako? Hajde, prisetite se!"
<BR>&nbsp;&nbsp;&nbsp;&nbsp;&nbsp;Pelorat se dublje zavali u svoju naslonjaču i prekrsti ruke. Izgledao je duboko zamišljen, gotovo kao izvajan. Treviz ništa ne reče. Čekao je.
<BR>&nbsp;&nbsp;&nbsp;&nbsp;&nbsp;Najzad, Pelorat odgovori. "Čini mi se, tokom nekog razgovora. Ali dragi prijatelju, ne pitajte me od koga sam to čuo. Jednostavno, ne sećam se."
<BR>&nbsp;&nbsp;&nbsp;&nbsp;&nbsp;Treviz obrisa šake o pojas. Bile su vlažne, usled napora da od svog saputnika izvuče obaveštenje izbegavajući, pritom, da mu vlastite reči stavi u usta. "Od nekog istoričara?" upita on. "Nekog stručnjaka za mitologiju? Nekog galaktografa?"
<BR>&nbsp;&nbsp;&nbsp;&nbsp;&nbsp;"To nagađanje nema nikakvog smisla. Samo obaveštenje bilo mi je tada neuporedivo važnije od imena onoga ko mi ga je dao."
<BR>&nbsp;&nbsp;&nbsp;&nbsp;&nbsp;"Jer ga, možda, Janove, ni od koga neposredno niste ni dobili!"
<BR>&nbsp;&nbsp;&nbsp;&nbsp;&nbsp;"Ah, ne! To je gotovo isključeno."
<BR>&nbsp;&nbsp;&nbsp;&nbsp;&nbsp;"Zbog čega? Da li biste odbacili neko anonimno obaveštenje u vezi s predmetom svog proučavanja?"
<BR>&nbsp;&nbsp;&nbsp;&nbsp;&nbsp;"Pa, verovatno ne bih."
<BR>&nbsp;&nbsp;&nbsp;&nbsp;&nbsp;"Da li ste ikad primili kakvo anonimno obaveštenje?"
<BR>&nbsp;&nbsp;&nbsp;&nbsp;&nbsp;"Jednom, ali davno. Poslednjih godina, međutim, postao sam dosta poznat u izvesnim akademskim krugovima kao sakupljač određenih vrsta mitova i legendi i pojedini među onima s kojima sam u prepisci povremeno su ispoljavali znatnu ljubaznost šaljući mi materijale koje su pribavili iz neakademskih izvora. Ponekad je takva obaveštenja bilo teško pripisati nekoj određenoj osobi."
<BR>&nbsp;&nbsp;&nbsp;&nbsp;&nbsp;"Dobro, ali da li ste ikad neposredno primili neko anonimno obaveštenje, mimo ljudi s kojima ste stajali u akademskoj prepisci?" upita Treviz.
<BR>&nbsp;&nbsp;&nbsp;&nbsp;&nbsp;"Pa, ponekad bi se i to dogodilo - mada veoma, veoma retko."
<BR>&nbsp;&nbsp;&nbsp;&nbsp;&nbsp;"A jeste li sasvim sigurni da tako nije bilo i u slučaju Gee?"
<BR>&nbsp;&nbsp;&nbsp;&nbsp;&nbsp;"Takva anonimna obavštenja stižu mi do te mere retko da mislim da bih se morao sećati da se to dogodilo i u ovom slučaju. Pa ipak, ne mogu bespogovorno tvrditi da obaveštenje koje mi je prispelo nije poticalo iz nekog anonimnog izvora. Mada, s druge strane, to nipošto ne mora da znači da jesam primio obaveštenje iz nekog anonimnog izvora."
<BR>&nbsp;&nbsp;&nbsp;&nbsp;&nbsp;"To mi je potpuno jasno. Ali i takva mogućnost postoji, zar ne?"
<BR>&nbsp;&nbsp;&nbsp;&nbsp;&nbsp;S velikim oklevanjem, Pelorat najzad izusti: "Pa, recimo da postoji. Zbog čega je to toliko važno?"
<BR>&nbsp;&nbsp;&nbsp;&nbsp;&nbsp;"Još nisam završio", odgovori Treviz glasom koji nije trpeo protivljenje. "Odakle vam je stiglo obaveštenje - bilo anonimno ili ne? S kojeg sveta?"
<BR>&nbsp;&nbsp;&nbsp;&nbsp;&nbsp;Pelorat sleže ramenima. "Ama, hajdete! Nemam pojma."
<BR>&nbsp;&nbsp;&nbsp;&nbsp;&nbsp;"Da nije možda stiglo sa Sejšela?"
<BR>&nbsp;&nbsp;&nbsp;&nbsp;&nbsp;"Rekoh vam. Ne znam."
<BR>&nbsp;&nbsp;&nbsp;&nbsp;&nbsp;"Moje je mišljenje da vam jeste stiglo sa Sejšela."
<BR>&nbsp;&nbsp;&nbsp;&nbsp;&nbsp;"Možete vi misliti što god vam je volja, ali to nipošto ne znači da stvari tako stoje."
<BR>&nbsp;&nbsp;&nbsp;&nbsp;&nbsp;"Zar? Kada nam je Kvintesec pokazao onu bledunjavu zvezdu u središtu Pet Sestara, vi ste istog časa shvatili da je to Gea. Rekli ste to nešto kasnije samom Kvintesecu, pre no što je on imao vremena da nam kaže o kakvoj je planeti reč. Sećate li se?"
<BR>&nbsp;&nbsp;&nbsp;&nbsp;&nbsp;"Sećam se, razume se."
<BR>&nbsp;&nbsp;&nbsp;&nbsp;&nbsp;"Kako ste to uspeli? Kako ste u magnovenju shvatili da je ta bledunjava zvezda zapravo Gea?"
<BR>&nbsp;&nbsp;&nbsp;&nbsp;&nbsp;"Zahvaljujući tome što se u materijalima kojima raspolažem o Gei ona veoma retko pominje pod tim imenom. Eufemizmi su uobičajena stvar - i ima ih mnogo. Jedan od njih, koji se i u više navrata ponavljao, glasio je 'Mali Brat Pet Sestara'. Drugi je glasio 'Središte Petougaonika', a katkad je nazivana i 'Okom Petougaonika'. Kada nam je Kvintesec pokazao Pet Sestara i središnju zvezdu među njima, aluzije s kojima sam se sretao stale su neodoljivo da se motaju po mom mozgu."
<BR>&nbsp;&nbsp;&nbsp;&nbsp;&nbsp;"Nikada mi ranije niste pominjali te aluzije?"
<BR>&nbsp;&nbsp;&nbsp;&nbsp;&nbsp;"Nisam shvatao njihovo značenje i nisam pomišljao da bi moglo biti od ikakvog značaja da o tome raspravljam s vama, ne..." Pelorat zastade, oklevajući.
<BR>&nbsp;&nbsp;&nbsp;&nbsp;&nbsp;"Nestručnjakom?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Ipak, nadam se da shvatate da je petougaonik koji sačinjavaju Pet Sestara jedna po svemu krajnje proizvoljna struktura."
<BR>&nbsp;&nbsp;&nbsp;&nbsp;&nbsp;"Šta vam to sad znači?"
<BR>&nbsp;&nbsp;&nbsp;&nbsp;&nbsp;Treviz mu uputi blagonaklon osmeh. "Vi, zemaljski crve! Da li zaista verujete da je nebeski svod nešto objektivno, nepromenljivog oblika? Da zvezde stoje na njemu kao pribodene čiodama? Petougaonik ima oblik koji ima posmatrano sa površine svetova onog planetarnog sistema kome pripada i sam Sejšel - i samo odatle posmatrano. Posmatrane s neke planete koja kruži oko bilo koje druge zvezde, Pet Sestara obrazuju sasvim drugačiju sliku. Pre svega, posmatrate ih pod drugačijim uglom. Dalje, pet zvezda koje čine petougaonik nalaze se na različitim udaljenostima od Sejšela. Najzad, posmatrane iz drugog ugla, jednostavno je nemoguće uočiti bilo kakvu vidljivu vezu među njima. Jedna ili dve zvezde mogle bi se nalaziti na jednoj, a druge na drugoj polovini neba. Pogledajte..."
<BR>&nbsp;&nbsp;&nbsp;&nbsp;&nbsp;Prostorija se ponovo zamrači i Treviz se naže nad računar. "Sejšelska unija sastoji se od osamdeset šest planetarnih sistema. Zadržimo Geu - ili tačku na kojoj bi Gea trebalo da se nalazi - na određenom mestu", (čim je to izgovorio jedan crveni kružić pojavi se u središtu petougaonika Pet Sestara) "i osmotrimo nebeski svod sa bilo kog, nasumice uzetog, od osamdeset šest svetova Unije."
<BR>&nbsp;&nbsp;&nbsp;&nbsp;&nbsp;Slika nebeskog svoda se izmeni i Pelorat zatrepta. Crveni kružić i dalje je stajao u središtu ekrana, ali Pet Sestara više nije bilo. U blizini crvenog kružića nalazilo se nekoliko blistavih zvezda, ali one nisu obrazovale petougaonik. Ponovo se slika nebeskog svoda izmenila, pa onda još jednom, i još jednom. Stalno se tako menjala. Crveni kružić sve vreme je ostajao na svom mestu, ali nijednom se više nije pojavio mali petougaonik sastavljen od podjednako blistavih zvezda. Povremeno bi se pojavio nepravilni zvezdani petougaonik - obrazovale su ga zvezde nejednakog sjaja - ali ni traga više nije bilo od prelepog sazvezđa koje im je Kvintesec pokazao.
<BR>&nbsp;&nbsp;&nbsp;&nbsp;&nbsp;"Je li bilo dovoljno?" upita Treviz. "Uveravam vas, Pet Sestara, onako kako smo ih mi videli, moguće je sagledati samo sa svetova koji čine planetarni sistem samog Sejšela."
<BR>&nbsp;&nbsp;&nbsp;&nbsp;&nbsp;"Sejšelsko viđenje čitave stvari moglo je biti preneseno i na ostale svetove Unije", primeti Pelorat. "U doba Carstva bilo je mnogo izreka - od kojih neke, uistinu, žive i danas - koje su, sve, vukle poreklo sa Trantora."
<BR>&nbsp;&nbsp;&nbsp;&nbsp;&nbsp;"Mislite li da je to odista moguće, imajući u vidu do koje je mere Sejšel oduvek bio tajnavit u pogledu Gee? Najzad, zbog čega bi to uopšte zanimalo svetove izvan Sejšelske unije? Zbog čega bi uopšte marili za 'Malog Brata Pet Sestara', ukoliko na nebu nije bilo ničeg što bi se kao takvo prikazivalo?"
<BR>&nbsp;&nbsp;&nbsp;&nbsp;&nbsp;"Možda ste zaista u pravu."
<BR>&nbsp;&nbsp;&nbsp;&nbsp;&nbsp;"U tom slučaju, zar vam nije jasno da je vaše obaveštenje moralo doći sa samog Sejšela? Ne sa bilo kog mesta Sejšelske unije, već upravo sa planetarnog sistema kome pripada i samo sedište Unije."
<BR>&nbsp;&nbsp;&nbsp;&nbsp;&nbsp;Pelorat zavrte glavom. "Vaše reči zaista zvuče ubedljivo, ali ja se zaista ničega ne sećam. Jednostavno, ne sećam se."
<BR>&nbsp;&nbsp;&nbsp;&nbsp;&nbsp;"Uprkos svemu, u stanju ste da uočite snagu mog argumenta, zar ne?"
<BR>&nbsp;&nbsp;&nbsp;&nbsp;&nbsp;"Tako je, jesam."
<BR>&nbsp;&nbsp;&nbsp;&nbsp;&nbsp;"Idemo dalje. Kada je, po vašem mišljenju, legenda mogla nastati?"
<BR>&nbsp;&nbsp;&nbsp;&nbsp;&nbsp;"Bilo kada. Ipak, najverovatnije, veoma davno, u doba Starog carstva. Ona nosi u sebi jasne primese nečeg drevnog..."
<BR>&nbsp;&nbsp;&nbsp;&nbsp;&nbsp;"Grešite, Janove. Pet Sestara ne nalaze se predaleko od Sejšela, i to je razlog što se ističu svojim sjajem. Četiri među njima imaju vlastite pravce kretanja, a čak ni dve između njih ne pripadaju istoj porodici, tako da se sve kreću u različitim pravcima. Posmatrajte samo šta će se dogoditi dok budem lagano pomerao kartu, krećući se unazad kroz vreme."
<BR>&nbsp;&nbsp;&nbsp;&nbsp;&nbsp;I opet je crveni kružić što je obeležavao položaj Gee ostao na svom mestu, ali se petougaonik počeo lagano raspadati: četiri zvezde krenuše u različitim smerovima, dok se peta samo malo pomeri.
<BR>&nbsp;&nbsp;&nbsp;&nbsp;&nbsp;"Pogledajte dobro, Janove", reče Treviz. "Je li to, po vama, pravilan petougaonik?"
<BR>&nbsp;&nbsp;&nbsp;&nbsp;&nbsp;"Ne, prilično je iskošen", odgovori Pelorat.
<BR>&nbsp;&nbsp;&nbsp;&nbsp;&nbsp;"A Gea? Je li u njegovom središtu?"
<BR>&nbsp;&nbsp;&nbsp;&nbsp;&nbsp;"Nije. Prilično je po strani."
<BR>&nbsp;&nbsp;&nbsp;&nbsp;&nbsp;"Vrlo dobro. Ovako vam je sazvežde izgledalo pre stotinu pedeset godina. Pre samo jednog i po stoleća... Materijal koji ste dobili i koji se odnosio na 'Središte Petougaonika nije nigde imao nikakvog smisla, čak ni na Sejšelu. Prema tome, materijal do koga ste došli morao je poticati sa Sejšela i morao je nastati u jednom trenutku u ovom stoleću - možda baš tokom poslednje decenije. A vi ste nekako uspeli da dođete do njega, iako je Sejšel toliko tajnovit u pogledu Gee."
<BR>&nbsp;&nbsp;&nbsp;&nbsp;&nbsp;Treviz ponovo osvetli prostoriju, isključi ekran sa kartom i osta da sedi čvrsto zagledan u Pelorata.
<BR>&nbsp;&nbsp;&nbsp;&nbsp;&nbsp;"Veoma sam zbunjen", progovori najzad Pelorat. "Šta sve ovo treba da znači?"
<BR>&nbsp;&nbsp;&nbsp;&nbsp;&nbsp;"Vi mi to recite. Razmislite! Na neki način, u glavu mi se uvrtela pomisao da Druga zadužbina i dalje postoji. Govorio sam o tome tokom svoje izborne kampanje. U početku sam nameravao da udarim u emocionalne žice s jednim dramatičnim: 'Ukoliko Druga zadužbina i dalje postoji...' ali sam se, vrlo brzo, i sam zapitao: a šta ako zaista još postoji? Počeo sam da čitam istorijske knjige - i za samo nedelju dana postao sam u to ubeđen. Nije postojao nikakav stvaran dokaz, ali oduvek sam osećao da sam u stanju da na osnovu pukih nagađanja dođem do potpuno ispravnih zaključaka. Pa ipak, ovog puta..."
<BR>&nbsp;&nbsp;&nbsp;&nbsp;&nbsp;Treviz za trenutak zastade, razmišljajući, a onda nastavi. "Pogledajte šta se od tada sve dogodilo. Između svih mogućih osoba odabrao sam Kompora da mu se poverim - i on me je izdao. Sa svoje strane, gradonačelnica Brano me je uhapsila i poslala u progonstvo. Zbog čega baš u progonstvo, umesto da me drži u zatvoru, ili da jednostavno pokuša da me ućutka? I zbog čega baš u najnovijem modelu broda, koji mi daje izvanrednu moć da činim uzastopne skokove kroz Galaksiju? I nadzad, zbog čega je, između svih mogućih stvari, zahtevala da baš vas povedem sa sobom na ovoj put i pomognem vam u traganju za Zemljom?
<BR>&nbsp;&nbsp;&nbsp;&nbsp;&nbsp;I dalje: zbog čega sam bio toliko siguran da ne treba da odemo na Trantor? Bio sam uveren da možete naći bolji put za vaša istraživanja, a onda, odjednom, izrekoste tajanstvenu reč Gea o kojoj ste, kako se naknadno ispostavilo, obavešenja dobili pod krajnje zagonetnim okolnostima.
<BR>&nbsp;&nbsp;&nbsp;&nbsp;&nbsp;Pošli smo na Sešel - bila je to prva, prirodna stanica - i odjednom srećemo Kompora koji nam izlaže prigodnu pripovest o Zemlji i njenom umiranju. Istovremeno, on nastoji da nas ubedi da se ona nalazi u Siriusovom sektoru, navalivši iz sve snage da tamo pođemo."
<BR>&nbsp;&nbsp;&nbsp;&nbsp;&nbsp;"Znači, to je u pitanju", reče Pelorat. "Želite, zapravo, da kažete da nas sve okolnosti vuku prema Gei, ali da nas je Kompor ipak, kako kažete, pokušao da ubedi da krenemo negde drugde."
<BR>&nbsp;&nbsp;&nbsp;&nbsp;&nbsp;"To je za posledicu imalo da sam odlučio da nastavimo sa našim prvobitnim pravcem istraživanja - iz pukog nepoverenja u tog čoveka. Ne čini li vam se da je, možda, on upravo na to i računao? Mogao nas je usrdno ubeđivati da krenemo na neko drugo mesto baš da bi nas sprečio da to i učinimo."
<BR>&nbsp;&nbsp;&nbsp;&nbsp;&nbsp;"Puka romantika", promrmlja Pelorat.
<BR>&nbsp;&nbsp;&nbsp;&nbsp;&nbsp;"Da li je? Ali nastavimo. Stupili smo u vezu sa Kvintesecom jednostavno zato što nam se našao na putu..."
<BR>&nbsp;&nbsp;&nbsp;&nbsp;&nbsp;"Ni u kom slučaju", prekide ga Pelorat. "Prepoznao sam njegovo ime."
<BR>&nbsp;&nbsp;&nbsp;&nbsp;&nbsp;"Njegovo vam je ime bilo odnekud poznato. Nikada, koliko se možete setiti, niste pročitali nijedan njegov rad. Zbog čega vam je, onda, njegovo ime bilo poznato? U svakom slučaju, ispostavilo se da je on pročitao neki vaš rad i da se njime oduševio - ali koliko je to verovatno?
<BR>&nbsp;&nbsp;&nbsp;&nbsp;&nbsp;Sami ste prethodno priznali da vaši radovi nisu baš preterano poznati...
<BR>&nbsp;&nbsp;&nbsp;&nbsp;&nbsp;Još i više od toga: ona mlada gospa koja nas je odvela do njega odjednom je sama od sebe pomenula Geu, natuknuvši vam da je negde u hipersvemiru, kao da je želela da to dobro zapamtimo. A kada smo o tome počeli da propitujemo Kvinteseca pravio se kao da ne želi o tome uopšte da govori, ali nas nije jednostavno izbacio napolje - premda sam se prilično grubo ophodio prema njemu. Umesto toga poveo nas je svojoj kući, i usput, kao slučajno, skrenuo nam pažnju na Pet Sestara. Čak se i dobrano 'potrudio' da zapazimo bledunjavu zvezdu u središtu petougaonika. Zbog čega? Ne čini li vam se sve to izvanredno lepim nizom podudarnosti?"
<BR>&nbsp;&nbsp;&nbsp;&nbsp;&nbsp;"Ukoliko sve to tako ređate..." reče Pelorat.
<BR>&nbsp;&nbsp;&nbsp;&nbsp;&nbsp;"Poređajte sve to kako god želite", odvrati Treviz. "Ja jednostavno ne verujem u izvanredno lepe nizove pukih podudarnosti."
<BR>&nbsp;&nbsp;&nbsp;&nbsp;&nbsp;"Pa, šta sve to onda znači? Da je neko sve vreme nastojao da nas usmeri ka Gei?"
<BR>&nbsp;&nbsp;&nbsp;&nbsp;&nbsp;"Upravo tako."
<BR>&nbsp;&nbsp;&nbsp;&nbsp;&nbsp;"Ali ko?"
<BR>&nbsp;&nbsp;&nbsp;&nbsp;&nbsp;"U pogledu toga nema nikakve sumnje", odgovori Treviz. "Ko je sposoban da preobraća umove, da stvari neprimetno pokreće u jednom ili drugom pravcu, da usmerava događaje prema svojoj volji?"
<BR>&nbsp;&nbsp;&nbsp;&nbsp;&nbsp;"Nagoveštavate mi da bi to, zapravo, mogla biti Druga zadužbina?"
<BR>&nbsp;&nbsp;&nbsp;&nbsp;&nbsp;"Pa, šta smo to čuli o Gei? Da je nedodirljiva. Čitave flotile koje su krenule na nju bile su uništene. Ljudi koji do nje stignu, ne vraćaju se više. Čak se ni Mazgov nije usudio da krene na nju - a on je, po svemu sudeći, bio rođen tamo. Čini se, dakle, gotovo izvesnim da je Gea - Druga zadužbina; moj konačni cilj je da to ustanovim."
<BR>&nbsp;&nbsp;&nbsp;&nbsp;&nbsp;Pelorat zavrte glavom. "Ali prema mišljenju pojedinih istoričara upravo je Druga zadužbina bila ta koja je zaustavila Mazgova. Iako bi, imajući to u vidu, on mogao biti jedan od njih?"
<BR>&nbsp;&nbsp;&nbsp;&nbsp;&nbsp;"Možda je bio otpadnik."
<BR>&nbsp;&nbsp;&nbsp;&nbsp;&nbsp;"Ali zbog čega bi se Druga zadužbina toliko trudila, neumorno manevrišući, da bi nas dovela - na Drugu zadužbinu?"
<BR>&nbsp;&nbsp;&nbsp;&nbsp;&nbsp;Treviz se neodređeno zagleda nekud u daljinu, skupivši obrve. "Pokušajmo da i to razložimo", reče on najzad. "Čini se da je Drugoj zadužbini oduvek bilo važno da što je god moguće manje obveštenja o njoj bude dostupno Galaksiji. Ideal joj je, zapravo, bio da samo njeno postojanje ostane nepoznanica. Toliko o njoj zasigurno znamo. Tokom poslednjih stotinu dvadeset godina, međutim, propovedali smo da je Druga zadužbina iskorenjena - što joj je moralo savršeno odgovarati. Pri svemu tome, kada sam ja počeo podozrevati da ona i dalje postoji, oni nisu ništa, preduzeli. Kompor je znao sve. Mogli su njega upotrebiti da me na ovaj ili onaj način ućutkaju - čak i da me smaknu. Pa ipak, nisu ništa učinili."
<BR>&nbsp;&nbsp;&nbsp;&nbsp;&nbsp;"Pa, bili ste uhapšeni - ukoliko želite da i za to okrivite Drugu zadužbinu", primeti Pelorat. "Sudeći prema onome što ste mi sami rekli, ishod toga bio je da građani Terminusa nisu dobili mogućnost da se upoznaju sa vašim gledištima. Druga zadužbina, dakle, uspela je da dosta postigne i bez pribegavanja nasilju; moguće je, čak, da odano sledi aforizam Salvora Hardina da je 'nasilje poslednje pribežište nesposobnih'."
<BR>&nbsp;&nbsp;&nbsp;&nbsp;&nbsp;"Ali držanjem žitelja Terminusa u neznanju ne postiže se ništa. Gradonačelnici Brano poznata su moja gledišta i u najmanju ruku, morala bi se zapitati nisam li, možda, ipak u pravu. Sledstveno tome, kao što vidite, za njih je već prekasno da nam nanesu ikakvo zlo. Da su se - uzmimo u obzir i tu mogućnost - potrudili da me se otresu, to bi ih lišilo svih briga. Da su me, s druge strane, pustili na miru, dogodilo bi se isto - budući da bi izmajstorisali da Terminus poveruje da sam neki ekscentrik, možda čak i ludak. A izgledi da bi mi politička karijera mogla biti uništena mozda bi me prinudili na ćutanje čim bih postao svestan šta bi javno obelodanjivanje mojih ideja moglo za mene značiti.
<BR>&nbsp;&nbsp;&nbsp;&nbsp;&nbsp;Međutim, sada, za njih je možda prekasno da bilo šta učine. Gradonačelnica Brano bila je dovoljno podozriva u, pogledu čitave situacije te je za mnom poslala Kompora, i - budući da ni u njega nije imala poverenja, u čemu se nesumnjivo pokazala mudrijom od mene - postavila mu na brod hiperodašiljač. Posledica toga je da joj je sada poznato da smo na Sejšelu. Prošle noći, međutim, dok ste spavali, povezao sam naš računar sa računarom našeg ambasadora ovde na Sejšelu, ostavivši mu poruku da smo krenuli ka Gei. Potrudio sam se, takođe, i da mu prenesem koordinate. Ukoliko nam, dakle, Druga Zadužbina posle toga priredi kakvo iznenađenje, siguran sam da će Brano naložiti da se čitava stvar najpomnije ispita - a usredsređena pažnja Zadužbine bez sumnje je poslednja stvar koju bi oni mogli poželeti."
<BR>&nbsp;&nbsp;&nbsp;&nbsp;&nbsp;"Ali ako su doista toliko moćni, zbog čega bi uopšte marili da li će privući pažnju Zadužbine na sebe?"
<BR>&nbsp;&nbsp;&nbsp;&nbsp;&nbsp;"Imaju razloga", potvrdi Treviz energično. "Nastoje da ostanu skriveni zbog toga što se, verovatno, zbog nečeg osećaju slabim i zbog toga što je Zadužbina, možda, načinila takav tehnološki napredak kakav čak ni sam Seldon nije bio u stanju da predvidi. U krajnjoj meri neupadljiv, čak potajan način na koji pokušavaju da udese da dođemo na njihov svet, čini mi se da veoma dobro odslikava njihovo goruće nastojanje da ne učine ništa što bi privuklo pažnju na njih. A ako je to tačno, onda su oni već izgubili igru, bar jednim delom - jer su skrenuli pažnju na sebe i jer ne mogu više ništa učiniti da izmene tok stvari."
<BR>&nbsp;&nbsp;&nbsp;&nbsp;&nbsp;"Ali zbog čega su se upustili u sve to?" upita Pelorat. "Zbog čega - ukoliko je vaša analiza tačna - sami sebe upropašćuju time što nas navlače na udicu širom Galaksije? Zbog čega smo im mi potrebni?"
<BR>&nbsp;&nbsp;&nbsp;&nbsp;&nbsp;Treviz se zagleda u Pelorata; na licu mu se čitala opijenost "Janove", reče on, "nosim u sebi jedan sasvim razgovetan osećaj u vezi sa svim tim. Jednostavno, raspolažem sposobnošću da gotovo ni iz čega izvlačim pravilne zaključke. Postoji u meni neka vrsta izvesnosti koja mi uvek kaže kada sam u pravu! - a u pogledu ovoga sada potpuno sam siguran. Postoji nešto u vezi sa mnom što oni žele - nešto do čega im je do te mere stalo da su čak spremni da na kocku stave i samo svoje postojanje. Ne znam šta bi to moglo biti, ali svakako moram ustanoviti; jer, ako ja time raspolažem i ako je to toliko moćno, onda želim da budem u mogućnosti da to i iskoristim onako kako budem našao da je pravo." On lako sleže ramenima. "Da li i dalje želite da pođete sa mnom, stari prijatelju - sada kada ste i sami shvatili do koje sam stvarno mere bezuman?"
<BR>&nbsp;&nbsp;&nbsp;&nbsp;&nbsp;"Rekoh vam već da imam poverenja u vas", odgovori Pelorat. "Tu se ništa nije promenilo."
<BR>&nbsp;&nbsp;&nbsp;&nbsp;&nbsp;Treviz se nasmeja s izrazom dubokog olakšanja. "Divno! Jer, znate, nosim u sebi još jedan sasvim razgovetan osećaj - naime, da ste i vi, iz nekog razloga, takođe od suštinske važnosti u čitavoj ovoj stvari. Pa, kad je već tako, Janove, krećemo punom brzinom ka Gei. Napred!"
<BR>
<BR>&nbsp;&nbsp;&nbsp;&nbsp;&nbsp;56.
<BR>&nbsp;&nbsp;&nbsp;&nbsp;&nbsp;Gradonačelnica Harla Brano delovala je vidljivo starije no što bi se to na osnovu njene šezdeset dve godine moglo reći. Nije uvek izgledala starije, ali sada jeste. Bila je u dovoljnoj meri ophrvana mislima da zaboravi da izbegne ogledalo, i sada je na prolazu u upravnu prostoriju, na časak ugledala svoj lik. Tako je postala svesna zastrašujuće ispijenosti svoje pojave.
<BR>&nbsp;&nbsp;&nbsp;&nbsp;&nbsp;Ona uzdahnu. Sve ovo prosto je isisavalo život iz čoveka. Pet godina je bila gradonačelnica, a dvanaest godina pre toga držala je stvarnu vlast kao siva eminencija dvojice svojih prethodnika. Sve te godine bile su mirne, ispunjene uspesima, ali su, takođe, izvlačile iz nje sve životne sokove. Šta bi tek bilo, upita se ona, da su te godine bile ispunjene napetošću, neuspesima, porazima?
<BR>&nbsp;&nbsp;&nbsp;&nbsp;&nbsp;Pa ipak, pomisli ona odjednom, sve ovo neće baš biti tako loše po nju lično. Delanje će je povratiti. Bilo je to užasno saznanje: da ništa drugo, osim pukog životarenja, nije moglo da je tako iscrpi.
<BR>&nbsp;&nbsp;&nbsp;&nbsp;&nbsp;Seldonov Plan odvija se uspešno, i Druga zadužbina bila je ta koja se starala da tako i ostane. Ona sama, kao snažna ruka za krmom Zadužbine (u stvari, Prve zadužbine, ali niko na Terminusu nije ni pomišljao da je na ovaj način odredi), samo je jahala na vrhu talasa.
<BR>&nbsp;&nbsp;&nbsp;&nbsp;&nbsp;Istorija će imati malo - ili gotovo ništa - da kaže o njoj. Ona je sedela za komandama svemirskog broda, kojim se upravljalo odnekud spolja.
<BR>&nbsp;&nbsp;&nbsp;&nbsp;&nbsp;Čak i Indber III, koji je predsedavao katastrofalnom padu Zadužbine u ruke Mazgova, učinio je nešto. On je, bar, doživeo krah.
<BR>&nbsp;&nbsp;&nbsp;&nbsp;&nbsp;Ali gradonačelnici Brano kao da baš ništa nije stajalo u izgledu!
<BR>&nbsp;&nbsp;&nbsp;&nbsp;&nbsp;Sve dok taj Golan Treviz, taj nerazumni većnik, taj gromobran, nije to omogućio.
<BR>&nbsp;&nbsp;&nbsp;&nbsp;&nbsp;Ona se zamišljeno zagleda u kartu. Nije to bilo stanje kakvo bi bio u stanju da proizvede kakav moderni računar. Bila je to, u stvari, skupina svetiljki koja je, lebdeći u vazduhu, holografskim putem predstavljala Galaksiju. Premda nije bila načinjena tako da se mogla pokretati, obrtati, širiti ili skupljati, čovek ju je ipak, šetajući se oko nje, mogao sagledati sa svih strana i iz svih uglova.
<BR>&nbsp;&nbsp;&nbsp;&nbsp;&nbsp;Kada je pritisnula dugme jedan zamašan komad Galaksije, možda čak i čitava njena trećina (isključujući jezgro, koje je bilo 'ničija zemlja') oboji se crvenim. Bila je to Zadužbinska federacija: više od sedam miliona naseljenih svetova kojima su upravljali Veće i ona; više od sedam miliona naseljenih svetova koji su imali reč i bili predstavljeni u Domu Svetova; tu su se razmatrala pitanja od manje važnosti a onda se izjašnjavalo o njima; nikada, međutim, ni slučajno, nisu se upuštali ni u šta od stvarne važnosti.
<BR>&nbsp;&nbsp;&nbsp;&nbsp;&nbsp;Nikada se u njenom umu nije postavilo pitanje postoji li u Galaksiji sila koja bi se mogla odupreti Zadužbini (čak ni Druga zadužbina, pod uslovom da se znalo gde se nalazi); nije gajila ni tračak sumnje u pogledu toga da je Zadužbina mogla, samo kad bi poželela, odaslati svoju flotilu modernih brodova i jednostavno utemeljiti Drugo carstvo.
<BR>&nbsp;&nbsp;&nbsp;&nbsp;&nbsp;Ali samo pet stoleća je proteklo otkako je Plan stavljen u pokret. Plan je zahtevao da prođe deset stoleća pre no što se steknu uslovi za nastanak Drugog carstva, i Druga zadužbina trebalo je da se postara da sve ide po Planu. Gradonačelnica odmahnu svojom tužnom, sedom glavom. Ukoliko bi Zadužbina sada stupila u dejstvo, sve bi se na neki način izjalovilo. Mada njenim brodovima nije bilo moguće odoleti, sve bi se ipak nekako završilo neuspehom.
<BR>&nbsp;&nbsp;&nbsp;&nbsp;&nbsp;(Osim ukoliko Treviz, taj gromobran, ne navuče na sebe munje Druge zadužbine - a pomoću munja bilo je moguće slediti trag, sve do mesta gde su nastale.)
<BR>&nbsp;&nbsp;&nbsp;&nbsp;&nbsp;Ona se osvrnu oko sebe. Gde je Kodel? Trenutak baš nije bio pogodan da se kasni.
<BR>&nbsp;&nbsp;&nbsp;&nbsp;&nbsp;Kao da su ga same njene misli zazvale, on uđe odsečno koračajući, razdragano se smešeći, delujući, sa tim svojim sedim brkovima i preplanulošću, dedinski više nego ikad. Dedinski, ali ne staro. Izvesno, bio je osam godina mlađi od nje.
<BR>&nbsp;&nbsp;&nbsp;&nbsp;&nbsp;Kako to da nije ispoljavao ni najmanji trag napetosti? Nije li, ipak, petnaest godina koje je proveo kao šef Obezbeđenja, ostavilo svoje ožiljke?
<BR>
<BR>&nbsp;&nbsp;&nbsp;&nbsp;&nbsp;57.
<BR>&nbsp;&nbsp;&nbsp;&nbsp;&nbsp;Kodel lako klimnu u znak formalnog pozdrava - neophodnost koja se nije mogla izbeći prilikom započinjanja razgovora sa gradonačelnicom. Bila je to tradicija koja se nije menjala još od gorkih dana pod Indberima. Gotovo se sve u međuvremenu izmenilo, ali je etikecija ostala postojana.
<BR>&nbsp;&nbsp;&nbsp;&nbsp;&nbsp;"Izvinite što kasnim, gradonačelnice." obrati joj se on, "ali hapšenje većnika Treviza najzad je počelo da se probija do anestetizovane svesti Veća."
<BR>&nbsp;&nbsp;&nbsp;&nbsp;&nbsp;"Gle?" dobaci gradonačelnica ravnodušno. "Imamo li u izgledu dvorsku revoluciju?"
<BR>&nbsp;&nbsp;&nbsp;&nbsp;&nbsp;"Nipošto. Sve držimo pod kontrolom. Ipak, biće buke."
<BR>&nbsp;&nbsp;&nbsp;&nbsp;&nbsp;"Pa, neka bude. To će im pomoći da se osete bolje, a ja... ja ću ostati po strani. Pretpostavljam, ipak, da se mogu osloniti na opšte javno mnenje?"
<BR>&nbsp;&nbsp;&nbsp;&nbsp;&nbsp;"Mislim da možete. Pogotovo izvan Terminusa. Niko izvan Terminusa ne mari šta se događa s jednim zabludelim većnikom..."
<BR>&nbsp;&nbsp;&nbsp;&nbsp;&nbsp;"Ja marim."
<BR>&nbsp;&nbsp;&nbsp;&nbsp;&nbsp;"Oh? Imate novosti?"
<BR>&nbsp;&nbsp;&nbsp;&nbsp;&nbsp;"Liono", reče gradonačelnica, "želim da što je moguće više saznam o Sejšelu."
<BR>&nbsp;&nbsp;&nbsp;&nbsp;&nbsp;"Ja nisam dvonožna enciklopedija", odvrati Liono Kodel, smešeći se.
<BR>&nbsp;&nbsp;&nbsp;&nbsp;&nbsp;"Ne zanima me istorija. Već istina. Zbog čega je Sejšel ostao nezavistan? Pogledaj ovo." Ona mu pokaza područja na holografskoj karti obojena crveno; tu, duboko unutar spirale, nalazio se jedan omanji prostor bele boje.
<BR>&nbsp;&nbsp;&nbsp;&nbsp;&nbsp;"Gotovo smo ga zatvorili sa svih strana - usisali u sebe - pa ipak, tu je bela boja", nastavi Brano. "Na karti se čak ne pokazuje ni kao naš lojalni saveznik - bio bi tada obojen u ružičasto."
<BR>&nbsp;&nbsp;&nbsp;&nbsp;&nbsp;Kodel sleže ramenima. "Sejšel nije zvanično naš lojalan saveznik, pa ipak, nemamo nikakvih neprilika s njim. On je dosledno neutralan."
<BR>&nbsp;&nbsp;&nbsp;&nbsp;&nbsp;"U redu. Pogledaj, onda, ovo." Još jedan dodir dugmeta. Crvena boja se vidljivo proširila, pokrivajući sada gotovo polovinu čitave Galaksije. "Ovo je", pripomenu gradonačelnica Brano, "bilo područje na kome se prostirala vlast Mazgova u trenutku njegove smrti. Ukoliko pažljivo osmotriš ponovo ćeš, uočiti Sejšelsku uniju, ovog puta okruženu sa svih strana - ali i dalje obojenu belom bojom. Bio je to jedini prostor koji je Mazgov ostavio netaknutim."
<BR>&nbsp;&nbsp;&nbsp;&nbsp;&nbsp;"Znači da je Sejšel i tada bio neutralan."
<BR>&nbsp;&nbsp;&nbsp;&nbsp;&nbsp;"Koliko mi je poznato, Mazgov baš nije gajio preterano poštovanje prema neutralnosti."
<BR>&nbsp;&nbsp;&nbsp;&nbsp;&nbsp;"Ipak, u ovom slučaju, čini se da jeste."
<BR>&nbsp;&nbsp;&nbsp;&nbsp;&nbsp;"Čini se da jeste. Čime to Sejšel raspolaže?"
<BR>&nbsp;&nbsp;&nbsp;&nbsp;&nbsp;"Ničim!" reče Kodel. "Verujte mi, gradonačelnice, možemo ga imati kad god to poželimo."
<BR>&nbsp;&nbsp;&nbsp;&nbsp;&nbsp;"Je li? Pa ipak, na neki način, Sejšel je ostao izvan našeg domašaja."
<BR>&nbsp;&nbsp;&nbsp;&nbsp;&nbsp;"Jednostavno, nije nam bio neophodan."
<BR>&nbsp;&nbsp;&nbsp;&nbsp;&nbsp;Brano se dublje zavali u naslonjaču i, prešavši šakom preko kontrolne table, isključi holografsku sliku Galaksije. "Odjednom sam dobila želju da ga uzmemo."
<BR>&nbsp;&nbsp;&nbsp;&nbsp;&nbsp;"Molim, gradonačelnice?"
<BR>&nbsp;&nbsp;&nbsp;&nbsp;&nbsp;"Liono, odaslala sam onog luckastog većnika u svemir da mi posluži kao gromobran. Očekivala sam da će Druga zadužbina zaključiti da on po nju predstavlja veću pretnju no što on to, u stvari, jeste, a u Zadužbini videti manju opasnost. Munja bi se onda sručila na njega, a nama omogućila da ustanovimo odakle je došla.
<BR>&nbsp;&nbsp;&nbsp;&nbsp;&nbsp;"Da, gradonačelnice?"
<BR>&nbsp;&nbsp;&nbsp;&nbsp;&nbsp;"Moja je namera bila da on ode do trošnih ruševina Trantora i da tamo pročeprka po onom što je ostalo - ako je išta ostalo - od tamošnje Biblioteke i da vidi šta može otkriti o Zemlji. To je onaj svet, sećate se, za koji nam naši gnjavatorski mistici tvrde da je bio kolevka čovečanstva, kao da je to uopšte važno, čak i ako bi se, i to je malo verovatno, ispostavilo da je to tačno. Druga zadužbina po svoj prilici ne bi poverovala da on zaista traga za Zemljom, i verovatno bi uznastojala da utvrdi za čim on zapravo traga."
<BR>&nbsp;&nbsp;&nbsp;&nbsp;&nbsp;"Ali on nije otišao na Trantor."
<BR>&nbsp;&nbsp;&nbsp;&nbsp;&nbsp;"Nije. Sasvim neočekivano, umesto da ode tamo otišao je na Sejšel. Zbog čega?"
<BR>&nbsp;&nbsp;&nbsp;&nbsp;&nbsp;"Ne znam. Ali molim vas da oprostite starom lovačkom psu čija je dužnost da u sve sumnja: recite mi kako ste uopšte saznali da su on i Pelorat otišli na Sejšel? Poznato mi je da vam je Kompor to javio, ali koliko se u njega možemo pouzdati?"
<BR>&nbsp;&nbsp;&nbsp;&nbsp;&nbsp;"Hiperodašiljač nam je potvrdio da se Komporov brod zaista spustio na Sejšel."
<BR>&nbsp;&nbsp;&nbsp;&nbsp;&nbsp;"U to nema sumnje, ali kako znate da su se Treviz i Pelorat tamo spustili? Moguće je da je Kompor otišao na Sejšel iz nekih svojih razloga, ne znajući - ili ne mareći za to - kuda su ona druga dvojica otišla."
<BR>&nbsp;&nbsp;&nbsp;&nbsp;&nbsp;"Činjenica je da nas je naš ambasador na Sejšelu obavestio o dolasku broda koji smo dodelili Trevizu i Peloratu. Nisam spremna da poverujem da je brod stigao na Sejšel bez njih. Šta više, Kompor nas je izvestio da je s njima razgovarao; ali ako njemu nije verovati, raspolažemo i drugim izveštajima o njihovoj poseti Sejšelskom univerzitetu, gde su razgovarali s nekim istoričarem čije ime baš ne znači mnogo."
<BR>&nbsp;&nbsp;&nbsp;&nbsp;&nbsp;"Ni o jednom od tih izveštaja", primeti Kodel, "nisam bio obavešten."
<BR>&nbsp;&nbsp;&nbsp;&nbsp;&nbsp;Brano šmrknu. "Nemoj se baš osećati zaobiđenim. Ja lično vodim čitavu ovu stvar, i evo, sada, obaveštenje je konačno stiglo i do tebe - bez nekog velikog zakašnjenja budi uveren u to. Poslednja vest - koju sam upravo primila - potiče od našeg ambasadora. Naš gromobran ponovo se pokrenuo. Na Sejšelu je ostao samo dva dana, a onda ga napustio." Prema obaveštenju našeg ambasadora, krenuo je ka jednom drugom planetarnom sistemu, udaljenom neki desetak parseka. Ime tog sistema i njegove galaktičke koordinate Treviz je dostavio ambasadoru, koji ih je potom preneo nama."
<BR>&nbsp;&nbsp;&nbsp;&nbsp;&nbsp;"Da li je Kompor javio nešto što bi to potvrđivalo?"
<BR>&nbsp;&nbsp;&nbsp;&nbsp;&nbsp;"Komporova poruka da su Treviz i Pelorat krenuli sa Sejšela stigla je, čak, pre ambasadorove. Medutim, Kompor još ne raspolaže podatkom kuda je Treviz krenuo. Po svoj prilici će poći za njim."
<BR>&nbsp;&nbsp;&nbsp;&nbsp;&nbsp;"U svemu ovome nedostaje nekoliko 'zbog čega'?" primeti Kodel. On ubaci jednu pastilu u usta i stade je zamišljeno sisati. "Zbog čega je Treviz uopšte otišao na Sejšel? A onda, zbog čega ga je ubrzo potom napustio?"
<BR>&nbsp;&nbsp;&nbsp;&nbsp;&nbsp;"Pitanje koje se najviše nameće glasi: kuda? Kuda je Treviz krenuo?"
<BR>&nbsp;&nbsp;&nbsp;&nbsp;&nbsp;"Rekoste maločas, gradonačelnice, zar ne, da je ambasadoru dao ime i koordinate sveta ka kome se uputio. Želite li sada da kažete da ga je slagao? Ili da je ambasador slagao nas?"
<BR>&nbsp;&nbsp;&nbsp;&nbsp;&nbsp;"Čak i ako pretpostavimo da su svi govorili istinu i da niko ni u čemu nije pogrešio, postoji jedno ime koje privlači moju pažnju. Treviz je saopštio ambasadoru da ide na Geu. G-e-u. Treviz mu je izdiktirao ime slovo po slovo."
<BR>&nbsp;&nbsp;&nbsp;&nbsp;&nbsp;"Gea? Nikad nisam čuo za nju", reče Kodel.
<BR>&nbsp;&nbsp;&nbsp;&nbsp;&nbsp;"Zaista? Nimalo čudno." Brano upravi prst prema mestu na kome se maločas nalazila holografska karta. "Na karti u ovoj prostoriji mogu, u magnovenju, odrediti položaj svake zvezde - tako se bar smatra - oko koje kruži neki naseljeni svet, kao i niz istaknutih zvezda koje imaju čitave, nenaseljene, planetarne sisteme. Ukoliko na pravi način rukujem instrumentom na karti se može pojaviti preko trideset miliona zvezda - pojedinačno, u parovima, u sazvežđima. Mogu ih prikazati u pet različitih boja, u svakoj od njih ponaosob ili u svima istovremeno. Ali ono što ne mogu jeste da na karti odredim položaj Gee. Što se karte tiče, Gea uopšte ne postoji."
<BR>&nbsp;&nbsp;&nbsp;&nbsp;&nbsp;"Na svaku zvezdu koja je na karti zabeležena dode još deset hiljada onih koje na njoj nisu označene", odvrati Kodel.
<BR>&nbsp;&nbsp;&nbsp;&nbsp;&nbsp;"Tačno, ali oko zvezda koje na karti nisu označene kruže nenaseljene planete. Međutim, zbog čega bi Treviz pošao na neki nenaseljeni svet?"
<BR>&nbsp;&nbsp;&nbsp;&nbsp;&nbsp;"Jeste li pokušali sa Centralnim računarom? On u sebi sadrži podatke o svih tri stotine milijardi zvezda u Galaksiji."
<BR>&nbsp;&nbsp;&nbsp;&nbsp;&nbsp;"Rekli su mi već, ali da li je to tačno? Poznato nam je, vama kao i meni, da postoji na hiljade naseljenih planeta koje su, na neki način, izbegle da budu zabeležene na bilo kojoj od naših karata - ne samo na ovoj u ovoj prostoriji, već i u Centralnom računaru. Po svemu sudeći, Gea je jedna od njih."
<BR>&nbsp;&nbsp;&nbsp;&nbsp;&nbsp;Kodelov glas zadrža svoju mirnoću; čak se, u njemu, oseti i primesa ubeđenosti. "Gradonačelnice, sasvim je lako moguće da ne postoji ništa zbog čega bi bilo potrebno brinuti se. Treviz je možda krenuo u neki samo njemu znan lov, ili nas je možda slagao; možda uopšte ne postoji zvezda po imenu Gea - ili čak možda na datim koordinatama nema nikakve zvezde. Pošto se susreo sa Komporom i verovatno shvatio da ga sve vreme sledimo, možda je jednostavno želeo da nas skine s vrata."
<BR>&nbsp;&nbsp;&nbsp;&nbsp;&nbsp;"Kako mislite da bi to mogao izvesti? Kompor bi ga i dalje sledio. Ne, Liono, imam u vidu jednu drugu mogućnost - mogućnost koja u sebi nosi daleko više izgleda za nevolje. Saslušaj me..."
<BR>&nbsp;&nbsp;&nbsp;&nbsp;&nbsp;Ona za trenutak zastade, a onda nastavi: "Ova je soba, Liono, obavijena mentalnim štitom. Imaj to u vidu. Niko nas ne može čuti, te, shodno tome, molim te, govori slobodno. A i ja ću, sa svoje strane, biti krajnje otvorena.
<BR>&nbsp;&nbsp;&nbsp;&nbsp;&nbsp;Ova Gea - ukoliko raspoloživa obaveštenja prihvatimo kao verodostojna - nalazi se na desetak parseka od Sejšela, što znači da čini deo Sejšelske unije. Područje Sejšelske unije predstavlja veoma brižljivo istraženi sektor Galaksije. O svim njenim zvezdanim sistemima - nastanjenim ili nenastanjenim - postoji obilje podataka, a o nastanjenim, posebno, raspolažemo i sa mnoštvom najsitnijih pojedinosti. Gea je jedini izuzetak. Bilo da je nastanjena ili ne, niko za nju nije ni čuo; nema je ni na jednoj karti. Pridodaj tome činjenicu da u odnosu na Zadužbinsku federaciju Sejšelska unija sve vreme održava neobično stanje neutralnosti - kao što je to činila i u odnosu na područje kojim je nekad vladao Mazgov. U stvari, nezavisna je još od pada Galaktičkog carstva."
<BR>&nbsp;&nbsp;&nbsp;&nbsp;&nbsp;"I šta iz svega toga treba da proizilazi?" upita je Kodel oprezno.
<BR>&nbsp;&nbsp;&nbsp;&nbsp;&nbsp;"Izvesno je da najmanje dve stvari koje sam pomenula moraju stajati u međusobnoj vezi. Sejšelska unija uključuje u sebe i jedan planetarni sistem koji je ostao potpuno nepoznat - a Sejšel je nedodirljiv. To dvoje ne može opstati jedno bez drugog. Šta god Gea bila, ona je u stanju da se zaštiti. Pritom, stara se o tome da izvan njene neposredne okoline ne prodre saznanje o njenom postojanju, nastojeći istovremeno da tu okolinu zaštiti kako je ne bi preuzeo neko spolja."
<BR>&nbsp;&nbsp;&nbsp;&nbsp;&nbsp;"Želite li, gradonačelnice, time da kažete kaka Gea predstavlja sedište Druge zadužbine?"
<BR>&nbsp;&nbsp;&nbsp;&nbsp;&nbsp;"Zelim samo da kažem da Geu vredi istražiti."
<BR>&nbsp;&nbsp;&nbsp;&nbsp;&nbsp;"Dozvoljavate li mi da iznesem jedan neobični argument koji bi bilo veoma teško uklopiti u vašu teoriju?"
<BR>&nbsp;&nbsp;&nbsp;&nbsp;&nbsp;"Samo izvoli."
<BR>&nbsp;&nbsp;&nbsp;&nbsp;&nbsp;"Ukoliko Gea jeste Druga zadužbina i ukoliko je, tokom vekova, fizički štitila sebe od uljeza na taj način što je od čitave Sejšelske unije načinila svoj širok, neprobojan štit, i ukoliko je, ipak, uspevala da spreči da bilo kakvo obaveštenje o njoj prodre dalje u Galaksiju - kako to, onda, da je sva ta predostrožnost odjednom iščezla? Treviz i Pelorat napuštaju Terminus i, uprkos tome što ste vi od njih tražili da odu na Trantor, gotovo smesta i bez ikakvog oklevanja kreću put Sejšela i, sada, Gee. I što je još važnije, u stanju ste da uopšte razmišljate o Gei - da njeno pitanje slobodno razmatrate. Kako to da vas u tome nisu sprečili?"
<BR>&nbsp;&nbsp;&nbsp;&nbsp;&nbsp;Gradonačelnica Brano dugo vremena ništa ne odgovori. Držala je pognutu glavu i svetlost se tiho rojila na njenoj sedoj kosi. "Mislim da je razlog svemu tome", najzad prozbori ona, "što je Treviz, na neki način, uskomešao stvari. Nešto je učinio - ili nešto upravo sada čini - što na neki način ugrožava sam Seldonov Plan".
<BR>&nbsp;&nbsp;&nbsp;&nbsp;&nbsp;" Ali, gradonačelnice , pa to je potpuno nemoguće!"
<BR>&nbsp;&nbsp;&nbsp;&nbsp;&nbsp;"Nema sumnje da svako - i sve - ima svoje nedostatke. Nema sumnje da čak ni Hari Seldon nije bio savršen. I sam Plan ima, verovatno, neki svoj nedostatak, i Treviz se po svemu sudeći nesvesno spotakao o njega. Moramo, stoga, saznati šta se to događa i moramo se naći na licu mesta."
<BR>&nbsp;&nbsp;&nbsp;&nbsp;&nbsp;Najzad se i Kodelovo lice smrknu. "Ne donosite odluke na svoju ruku, gradonačelnice. Ne bi trebalo ništa da preduzmemo bez odgovarajuće procene."
<BR>&nbsp;&nbsp;&nbsp;&nbsp;&nbsp;"Smatraš li, Liono, da sam tolika budala? Ne nameravam da zapodenem rat. Ne nameravam da na Gei iskrcam nikakav ekspedicioni korpus. Jednostavno, želim da se nađem na licu mesta - ili negde u blizini, ukoliko ti se to više dopada. Liono, molim te da za moj račun ustanoviš - nimalo nisam željna da razgovaram s vojnim šefovima koji su taman onoliko puni predrasuda koliko bi se to od njih moglo i očekivati posle stotinu dvadeset godina mira, ali tebi to kao da nimalo ne smeta - koliko se naših ratnih brodova nalazi u blizini Sejšelske unije. Možemo li ih pokrenuti a da to izgleda kao uobičajena vežba, a ne kao mobilizacija?"
<BR>&nbsp;&nbsp;&nbsp;&nbsp;&nbsp;"U ovim uzavrelim trenucima mira, siguran sam, nema ih naročito mnogo u njenoj blizini."
<BR>&nbsp;&nbsp;&nbsp;&nbsp;&nbsp;"Čak bi i dva ili tri broda bilo dovoljno, pogotovo ako su iz klase Supernova."
<BR>&nbsp;&nbsp;&nbsp;&nbsp;&nbsp;"Zbog čega su vam ti brodovi potrebni?"
<BR>&nbsp;&nbsp;&nbsp;&nbsp;&nbsp;"Želim da se - ne dajući povoda ni za kakav incident - privuku što je moguće bliže Sejšelu, i želim da budu što bliže jedan drugom kako bi u slučaju potrebe mogli da se uzajamno potpomognu."
<BR>&nbsp;&nbsp;&nbsp;&nbsp;&nbsp;"Šta stoji iza svega toga?"
<BR>&nbsp;&nbsp;&nbsp;&nbsp;&nbsp;"Želim da budem pripravna: želim da budem u mogućnosti da krenem u napad ukoliko se to pokaže neophodnim."
<BR>&nbsp;&nbsp;&nbsp;&nbsp;&nbsp;"Protiv Druge zadužbine? Ako je Gea bila sposobna da odvrati Mazgova od takvih pomisli, nema nikakve sumnje da će i ovog puta biti u stanju da se suoči sa nekoliko brodova."
<BR>&nbsp;&nbsp;&nbsp;&nbsp;&nbsp;U očima gradonačelnice Brano zablista borbeni žar, i ona odvrati: "Prijatelju moj, rekoh maločas da niko i ništa nije savršeno, uključujući i Harija Seldona. Utemeljujući svoj Plan on nije mogao izbeći da ne bude čovek svog vremena. Bio je matematičar iz vremena umirućeg Carstva, kada je i sama tehnologija već ležala na samrtnom odru. Sledstveno tome, u svom Planu nije bio u mogućnosti da da pravo mesto razvoju tehnologije. Gravitacioni pogon, na primer, predstavlja sasvim novi smer u tehnološkom razvoju koji on, jednostavno, nije mogao predvideti. A načinjeni su i drugi proboji."
<BR>&nbsp;&nbsp;&nbsp;&nbsp;&nbsp;"I Gea je mogla uznapredovati."
<BR>&nbsp;&nbsp;&nbsp;&nbsp;&nbsp;"Potpuno izdvojena? Hajde, budi razuman. Na području Zadužbinske federacije živi deset triliona ljudskih bića, i ona predstavljaju najveći zalog tehnološkog napretka. Jedan jedini izdvojeni svet ne može izdržati nikakvo poređenje s tim. Dakle, naši će brodovi krenuti i ja ću tada biti s njima."
<BR>&nbsp;&nbsp;&nbsp;&nbsp;&nbsp;"Izvinite, gradonačelnice. Šta to treba da znači?"
<BR>&nbsp;&nbsp;&nbsp;&nbsp;&nbsp;"Nalaziću se i sama na jednom od brodova koji će se okupiti u blizini Sejšela. Želim da lično razmotrim čitavu situaciju."
<BR>&nbsp;&nbsp;&nbsp;&nbsp;&nbsp;Kodelova usta za trenutak ostadoše otvorena. On zatim proguta pljuvačku, proizvevši pritom krajnje određeni zvuk. "Gradonačelnice, to je - to nije nimalo mudro." Ako je ikada bilo koji čovek želeo da izrekne neku oštriju primedbu, Kodel je to sada izvan svake sumnje želeo.
<BR>&nbsp;&nbsp;&nbsp;&nbsp;&nbsp;"Bilo to mudro ili ne", odvrati žestoko Brano, "postupiću upravo tako. Umorna sam već od Terminusa i njegovih beskonačnih političkih bitaka, njegovih unutrašnjih spletaka, njegovih savezništava i kontrasavezništava, njegovih izdaja i ponovnih pomirenja. Provela sam sedamnaest godina u središtu svega toga i sada želim da i sama učinim nešto - bilo šta. Tamo napolju", ona mahnu rukom u nekom neodređenom pravcu, "možda čitava istorija Galaksije u ovom trenutku počinje da se menja, i ja svakako želim da budem deo svega toga."
<BR>&nbsp;&nbsp;&nbsp;&nbsp;&nbsp;"Ali vi veoma malo znate o tim stvarima, gradonačelnice."
<BR>&nbsp;&nbsp;&nbsp;&nbsp;&nbsp;"A ko, Liono, sme reći da zna dovoljno?" Ona se kruto podiže sa svog sedišta. "Čim mi pribaviš obaveštenje koje sam ti tražila o brodovima i čim budem uspela da sredim da ovi šašavi poslovi kod kuće teku bez zastoja - nameravam da krenem... I, Liono, ne pokušavaj da majstorišeš kako bih odustala od svog nauma ili ću te, zaboravivši na naše dugogodišnje prijateljstvo, zdrobiti jednim udarcem. To sam još u stanju da učinim."
<BR>&nbsp;&nbsp;&nbsp;&nbsp;&nbsp;Kodel klimnu. "Poznato mi je to, gradonačelnice, ali pre no što donesete odluku, mogu li vas ipak zamoliti da još jednom razmislite o snazi Seldonovog Plana? Ono što imate nameru da učinite moglo bi predstavljati samoubistvo."
<BR>&nbsp;&nbsp;&nbsp;&nbsp;&nbsp;"Nimalo, Liono, ne strahujem od takvog ishoda. Plan je grešio u odnosu na Mazgova, koga nije bio u stanju da predvidi - a neuspeh u predviđanju jedne stvari nagoveštava stvarnu mogućnost nekog novog neuspeha i u nekoj drugoj."
<BR>&nbsp;&nbsp;&nbsp;&nbsp;&nbsp;Kodel uzdahnu. "U redu, onda, ukoliko ste odista tako odlučili podržaću vas u skladu sa svojim najboljim mogućnostima i s potpunom odanošću."
<BR>&nbsp;&nbsp;&nbsp;&nbsp;&nbsp;"Dobro, ipak, upozoravam te još jednom da bi dobro bilo da ti reči dolaze iz srca. I s takvom mišlju u sebi, Liono, krenimo ka Gei. Napred!"
</P></TD></TR></TABLE>
<P class="next">
<A HREF=p15.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
