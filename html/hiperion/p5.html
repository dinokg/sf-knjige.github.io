<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>4.
<P>&nbsp;&nbsp;&nbsp;&nbsp;&nbsp;Benares je uplovio u Rub nešto posle podneva sledećeg dana. Jedna od manti uginula je pod samarom samo dvadeset kilometara nizvodno od njihovog odredišta i A. Betik ju je oslobodio poveza. Druga je izdržala sve dok je nisu privezali za isprani mol, a onda se prevrnula, sasvim iscrpljena, mehurići su joj se dizali iz otvora za vazduh. Betik je naredio da se i ova manta pusti, objasnivši da ima majušne izglede da preživi ako otpluta do bržih struja.
<BR>&nbsp;&nbsp;&nbsp;&nbsp;&nbsp;Hodočasnici su bili budni još pre osvita i gledali su kako prolaze pejzaži. Malo su govorili, a niko nije osetio potrebu da bilo šta kaže Martinu Silenusu. Pesniku to izgleda nije baš smetalo... on je pio vino uz doručak i pevao skaredne pesme dok je svitalo.
<BR>&nbsp;&nbsp;&nbsp;&nbsp;&nbsp;Reka se proširila tokom noći i ujutro je bila dva kilometra široki plavosivi put koji je prosecao niska zelena brda južno od Mora trave. Ovako blizu Mora nije bilo drveća i smeđi, zlatni i zelenkasti tonovi grmlja Grive postepeno su prelazili u jarko zelenilo severne trave visoke dva metra. Čitavo jutro brda su postajala sve niža, sve dok sada nisu prešla u niske trake travnatih litica s obe strane reke. Gotovo nevidljiva sumrklica visila je nad horizontom na severu i istoku, i oni hodočasnici koji su živeli na okeanskim svetovima i znali da je to znak da je more blizu, morali su da podsete sebe da se jedino more u blizini sastoji od nekoliko milijardi jutara trave.
<BR>&nbsp;&nbsp;&nbsp;&nbsp;&nbsp;Rub nikada nije bio veliko pogranično mesto, a sada je bio potpuno pust. Grupa zgrada koja se pružala izbrazdanom ulicom od mola imala je prazan izgled svih napuštenih građevina, na dokovima nije bilo nikakvih tragova da je stanovništvo pobeglo pre samo nekoliko nedelja. 'Hodočasnikov počinak', tri veka stara gostionica neposredno ispod vrha brda, bila je spaljena.
<BR>&nbsp;&nbsp;&nbsp;&nbsp;&nbsp;A. Betik ih je dopratio do vrha niske litice. "Šta ćete sada?" upita pukovnik Kasad androida.
<BR>&nbsp;&nbsp;&nbsp;&nbsp;&nbsp;"Prema uslovima ugovora sa Hramom, slobodni smo posle ovog putovanja", reče Betik. "Ostavićemo Benares ovde kako biste vi mogli da se vratite, i uzećemo čamac nizvodno. A onda idemo svojim putem."
<BR>&nbsp;&nbsp;&nbsp;&nbsp;&nbsp;"S opštom evakuacijom?" upita Bron Lamija.
<BR>&nbsp;&nbsp;&nbsp;&nbsp;&nbsp;"Ne", osmehnu se Betik. "Mi imamo soptvene ciljeve i hodočašća na Hiperionu."
<BR>&nbsp;&nbsp;&nbsp;&nbsp;&nbsp;Grupa stiže do zaobljenog vrha litice. Iza njih, Benares je izgledao minijaturno, privezan za oronuli mol; reka Huli skretala je na jugozapad, u plavu izmaglicu, dok nije obišla grad, a onda, iznad njega, na zapad, sužavajući se u neprohodne Niže katarakte desetak kilometara uzvodno od Ruba. Severno i istočno od njih ležalo je More trave.
<BR>&nbsp;&nbsp;&nbsp;&nbsp;&nbsp;"Bože moj", reče bez daha Bron Lamija.
<BR>&nbsp;&nbsp;&nbsp;&nbsp;&nbsp;Bilo je to kao da su se popeli na poslednje brdo stvaranja. Ispod njih su raštrkani dokovi, pristaništa i straćare označavali kraj Ruba i početak Mora. Trava se prostirala u večnost, mreškala se osetljivo na blagom lahoru i na izgled ljeskala, poput zelenih talasa uz podnožja litica. Trava je izgledala beskrajna i nedirnuta, protezala se ka svim horizontima i činilo se da je tačno do iste visine dokle god je oko moglo da dopre. Nije bilo ni najmanje naznake snežnih vrhova Masiva Uzde, za koji su znali da leži nekih osam stotina kilometara severozapadno. Iluzija da zure u veliko zeleno more bila je gotovo savršena, sve do vetrom zanjihanih vlati koje su ličile na talase daleko od obale.
<BR>&nbsp;&nbsp;&nbsp;&nbsp;&nbsp;"Predivno je", reče Lamija, koja to nikada ranije nije videla.
<BR>&nbsp;&nbsp;&nbsp;&nbsp;&nbsp;"Upečatljivo je u suton i osvit", reče Konzul.
<BR>&nbsp;&nbsp;&nbsp;&nbsp;&nbsp;"Opčinjavajuće", promrmlja Sol Vejntraub, podigavši bebu tako da i ona može da vidi. Ona se srećno promeškolji i usredsredi na posmatranje svojih prstića.
<BR>&nbsp;&nbsp;&nbsp;&nbsp;&nbsp;"Dobro očuvan ekosistem", reče Het Mastin s odobravanjem. "Mjur bi bio zadovoljan."
<BR>&nbsp;&nbsp;&nbsp;&nbsp;&nbsp;"Sranje", reče Martin Silenus.
<BR>&nbsp;&nbsp;&nbsp;&nbsp;&nbsp;Ostali se okrenuše i zagledaše u njega.
<BR>&nbsp;&nbsp;&nbsp;&nbsp;&nbsp;"Nema jebenih vetrokola", reče pesnik.
<BR>&nbsp;&nbsp;&nbsp;&nbsp;&nbsp;Četiri preostala muškarca, žena i android zurili su nemo u napuštena pristaništa i praznu travnatu ravnicu.
<BR>&nbsp;&nbsp;&nbsp;&nbsp;&nbsp;"Kasne", reče Konzul.
<BR>&nbsp;&nbsp;&nbsp;&nbsp;&nbsp;Smeh Martina Silenusa ličio je na lavež. "Ili su već otišla. Trebalo je da stignemo ovamo prošle noći."
<BR>&nbsp;&nbsp;&nbsp;&nbsp;&nbsp;Pukovnik Kasad podiže dvogled s napajanjem i pretraži horizont. "Teško da bi krenuli bez nas", reče on. "Kola je trebalo da pošalju sami sveštenici Hrama Šrajka. Oni imaju interesa za naše hodočašĆe."
<BR>&nbsp;&nbsp;&nbsp;&nbsp;&nbsp;"Mogli bismo peške", reče Lenar Hojt. Sveštenik je izgledao bled i slab, očigledno uhvaćen između bola i droga, jedva u stanju da stoji a kamoli da pešači.
<BR>&nbsp;&nbsp;&nbsp;&nbsp;&nbsp;"Ne", reče Kasad. "Ima stotinu klika, a trava nam je preko glave."
<BR>&nbsp;&nbsp;&nbsp;&nbsp;&nbsp;"Kompasi", reče sveštenik.
<BR>&nbsp;&nbsp;&nbsp;&nbsp;&nbsp;"Kompasi ne rade na Hiperionu", reče Kasad, i dalje zagledan kroz dvogled.
<BR>&nbsp;&nbsp;&nbsp;&nbsp;&nbsp;"Onda pokazivači pravca", reče Hojt.
<BR>&nbsp;&nbsp;&nbsp;&nbsp;&nbsp;"Imamo ih, ali nije u tome stvar", reče Konzul. "Trava je oštra. Pola klike hoda i od nas će ostati samo froncle."
<BR>&nbsp;&nbsp;&nbsp;&nbsp;&nbsp;"A ima i travnatih zmija", reče Kasad spustivši dvogled. "To je dobro očuvani ekosistem, ali neprikladan za šetnju."
<BR>&nbsp;&nbsp;&nbsp;&nbsp;&nbsp;Otac Hojt uzdahnu i umalo se ne sruši na kratku travu na vrhu brda. U glasu mu se začu nešto nalik na olakšanje kada reče: "U redu, onda se vraćamo."
<BR>&nbsp;&nbsp;&nbsp;&nbsp;&nbsp;A. Betik kroči napred. "Posada će rado sačekati i odbaciti vas Benaresom natrag do Kitsa, ukoliko se vetrokola ne pojave."
<BR>&nbsp;&nbsp;&nbsp;&nbsp;&nbsp;"Ne", reče Konzul, "obedujte i pođite."
<BR>&nbsp;&nbsp;&nbsp;&nbsp;&nbsp;"Hej, jebote, samo trenutak!" uzviknu Martin Silenus. "Ne sećam se da smo te izabrali za diktatora, amigo. Treba da stignemo tamo. Ako se jebena vetrokola ne pojave, moraćemo da pronađemo neki drugi način."
<BR>&nbsp;&nbsp;&nbsp;&nbsp;&nbsp;Konzul se obrnu da se suoči s nižim muškarcem. "Kako? Brodom? Plovidba do Grive i oko Severnog pribrežja do Otoa, ili neke druge oblasti, kočijama traje dve nedelje. I to kada se ima brod na raspolaganju. Svaka pomorska lađa na Hiperionu verovatno je uključena u evakuaciju."
<BR>&nbsp;&nbsp;&nbsp;&nbsp;&nbsp;"Onda dirižablom", zareža pesnik.
<BR>&nbsp;&nbsp;&nbsp;&nbsp;&nbsp;Bron Lamija se nasmeja. "O, da. Videli smo ih u izobilju za ova dva dana koliko smo na reci."
<BR>&nbsp;&nbsp;&nbsp;&nbsp;&nbsp;Martin Silenus se hitro okrenu i stisnu pesnice kao da želi da udari ženu. Onda se osmehnu. "U redu, onda, gospo, šta da radimo? Možda će se, ako žrtvujemo nekoga travnatoj zmiji, bogovi prevoza osmehnuti na nas."
<BR>&nbsp;&nbsp;&nbsp;&nbsp;&nbsp;Pogled Bron Lamije bio je arktički. "Mislila sam da su žrtve sa spaljivanjem više u tvom stilu, čikice."
<BR>&nbsp;&nbsp;&nbsp;&nbsp;&nbsp;Pukovnik Kasad kroči između njih dvoje. Glas mu je bio zapovednički. "Dosta. Konzul je u pravu. Ostaćemo ovde dok ne stignu kola. M. Mastin, M. Lamija, idite sa A. Betikom da nadgledate istovar naše opreme. Otac Hojt i M. Silenus doneće nešto drveta za vatru."
<BR>&nbsp;&nbsp;&nbsp;&nbsp;&nbsp;"Vatru?" reče sveštenik. Na padini je bilo vrelo.
<BR>&nbsp;&nbsp;&nbsp;&nbsp;&nbsp;"Kad padne mrak", reče Kasad. "Hoćemo da vetrokola znaju da smo ovde. A sad, pokret."
<BR>&nbsp;&nbsp;&nbsp;&nbsp;&nbsp;Grupa je tiho posmatrala kako se motorni čamac kreće nizvodno, u suton. Čak i sa udaljenosti od dva kilometra Konzul je mogao da vidi posadu plavokožaca. Benares je izgledao star i napušten na svom pristaništu, već kao deo pustoga grada. Kada se čamac izgubio u daljini, grupa se okrenula Moru trave. Duge senke rečnih litica puzile su preko onoga o čemu je Konzul već mislio kao o talasima i plićacima. Na pučini, more kao da je menjalo boju, trava je poprimala akvamarinsko treperenje pre nego što je tamnela u naznaci bujnih dubina. Nebo boje lapisa topilo se u crvenu i zlatnu boju sutona, osvetljavajući vrh njihovog brda i obasjavajući kožu hodočasnika tečnom svetlošću. Jedini zvuk bio je šapat vetra u travi.
<BR>&nbsp;&nbsp;&nbsp;&nbsp;&nbsp;"Jebote, koliku hrpetinu bagaža imamo", reče Martin Silenus glasno. "Za raju koja ide na put bez povratne karte."
<BR>&nbsp;&nbsp;&nbsp;&nbsp;&nbsp;Istina, pomisli Konzul. Njihov prtljag stajao je kao mala planina na travnatom vrhu brda.
<BR>&nbsp;&nbsp;&nbsp;&nbsp;&nbsp;"Negde u tome", začu se tihi glas Heta Mastina, "može da leži naše spasenje."
<BR>&nbsp;&nbsp;&nbsp;&nbsp;&nbsp;"Kako to mislite?" upita Bron Lamija.
<BR>&nbsp;&nbsp;&nbsp;&nbsp;&nbsp;"Jah", reče Martin Silenus, opružen, sa rukama pod glavom, zagledan u nebo. "Da niste možda poneli koje Šrajkootporne gaće?"
<BR>&nbsp;&nbsp;&nbsp;&nbsp;&nbsp;Templar lagano odmahnu glavom. Iznenadni sumrak zaklonio mu je lice senkom kapuljače. "Nemojmo da trivijalizujemo stvari niti da se pravimo nevešti", reče on. "Vreme je da priznamo da je svako od nas poneo na ovo hodočašće nešto što će, kako se nadamo, izmeniti neizbežan ishod kada dođe trenutak da moramo da se suočimo sa Bogom bola."
<BR>&nbsp;&nbsp;&nbsp;&nbsp;&nbsp;Pesnik se nasmeja. "Jebote, zaboravio sam svoju srećnu zečju šapicu."
<BR>&nbsp;&nbsp;&nbsp;&nbsp;&nbsp;Templarova kapuljača malo se pomeri. "Ali možda vaš rukopis?"
<BR>&nbsp;&nbsp;&nbsp;&nbsp;&nbsp;Pesnik ne reče ništa.
<BR>&nbsp;&nbsp;&nbsp;&nbsp;&nbsp;Het Mastin uperi svoj nevidljivi pogled u visokog muškarca sa svoje leve strane. "A vi, pukovniče? Tu je nekoliko kovčega sa vašim imenom. Oružje, možda?"
<BR>&nbsp;&nbsp;&nbsp;&nbsp;&nbsp;Kasad podiže glavu, ali ne progovori.
<BR>&nbsp;&nbsp;&nbsp;&nbsp;&nbsp;"Naravno", reče Het Mastin, "bilo bi blesavo poći u lov bez oružja."
<BR>&nbsp;&nbsp;&nbsp;&nbsp;&nbsp;"A šta je sa mnom?" upita Bron Lamija prekrstivši ruke. "Znate li koje sam ja tajno oružje prokrijumčarila?"
<BR>&nbsp;&nbsp;&nbsp;&nbsp;&nbsp;Templarov čudnovato akcentovani glas bio je miran. "Još nismo čuli vašu priču, M. Lamija. Bilo bi prerano spekulisati."
<BR>&nbsp;&nbsp;&nbsp;&nbsp;&nbsp;"A šta je sa Konzulom?" upita Lamija.
<BR>&nbsp;&nbsp;&nbsp;&nbsp;&nbsp;"O, da, očigledno je kakvo oružje čuva naš prijatelj diplomata."
<BR>&nbsp;&nbsp;&nbsp;&nbsp;&nbsp;Konzul se okrenu, prekinuvši razmišljanje o zalasku sunca. "Ja sam poneo samo odeću i dve knjige za čitanje", reče on iskreno.
<BR>&nbsp;&nbsp;&nbsp;&nbsp;&nbsp;"Ah", uzdahnu templar, "ali kako ste divnu svemirsku letelicu ostavili za sobom."
<BR>&nbsp;&nbsp;&nbsp;&nbsp;&nbsp;Martin Silenus skoči na noge. "Jebeni brod!" povika. "Možete ga pozvati, zar ne? E, prokletstvo, vadite svoju pištaljku za psa, dosta mi je sedenja."
<BR>&nbsp;&nbsp;&nbsp;&nbsp;&nbsp;Konzul iščupa vlat trave i rascepka je. Minut kasnije, reče:
<BR>&nbsp;&nbsp;&nbsp;&nbsp;&nbsp;"Čak i kada bih mogao da ga pozovem... a čuli ste da je A. Betik rekao da su komunikacioni sateliti i repetitori onesposobljeni... čak i kada bih mogao da ga pozovem, ne bismo mogli da se spustimo severno od Masiva Uzde. To bi bila momentalna propast i pre nego što je Šrajk počeo da krstari južno od planina."
<BR>&nbsp;&nbsp;&nbsp;&nbsp;&nbsp;"Jah", reče Silenus, mašući uzbuđeno rukama, "ali mogli bismo da pređemo preko ovog jebenog... travnjaka! Pozovite brod!"
<BR>&nbsp;&nbsp;&nbsp;&nbsp;&nbsp;"Sačekajmo do jutra", reče Konzul. "Ako se vetrokola ne budu pojavila, razmotrićemo alternative."
<BR>&nbsp;&nbsp;&nbsp;&nbsp;&nbsp;"Jebeš to..." započe pesnik, ali Kasad kroči napred okrenuvši mu leđa, i praktično isključi Silenusa iz kruga.
<BR>&nbsp;&nbsp;&nbsp;&nbsp;&nbsp;"M. Mastin", reče Konzul, "šta je vaša tajna?"
<BR>&nbsp;&nbsp;&nbsp;&nbsp;&nbsp;Bilo je dovoljno svetla sa umirućeg neba da se primeti osmejak na tankim templarovim usnama. On pokaza prema humci prtljaga. "Kao što vidite, moj kovčeg je najteži i najtajanstveniji od svih."
<BR>&nbsp;&nbsp;&nbsp;&nbsp;&nbsp;"To je Mebijusova kocka", reče otac Hojt. "Video sam da se tako transportuju drevna artefakta."
<BR>&nbsp;&nbsp;&nbsp;&nbsp;&nbsp;"Ili fuzione bombe", reče Kasad.
<BR>&nbsp;&nbsp;&nbsp;&nbsp;&nbsp;Het Mastin odmahnu glavom. "Ništa toliko grubo", reče on.
<BR>&nbsp;&nbsp;&nbsp;&nbsp;&nbsp;"Hoćete li nam reći?" upita Lamija.
<BR>&nbsp;&nbsp;&nbsp;&nbsp;&nbsp;"Kada na mene dođe red da govorim", reče templar.
<BR>&nbsp;&nbsp;&nbsp;&nbsp;&nbsp;"Jeste li vi sledeći?" upita Konzul. "Možemo da slušamo dok čekamo."
<BR>&nbsp;&nbsp;&nbsp;&nbsp;&nbsp;Sol Vejntraub pročisti grlo. "Ja imam broj četiri", reče, pokazavši cedulju. "Ali bio bih više nego zadovoljan ako bih mogao da se trampim sa Istinskim Glasom Drveta." Vejntraub premesti Rejčel sa levog ramena na desno, tapšući je nežno po leđima.
<BR>&nbsp;&nbsp;&nbsp;&nbsp;&nbsp;Het Mastin odmahnu glavom. "Ne, ima vremena. Mislio sam samo da istaknem to kako u beznadežnosti uvek postoji nada. Do sada smo mnogo naučili iz priča. A opet, svako od nas ima neko seme obećanja zakopano još dublje nego što smo priznali."
<BR>&nbsp;&nbsp;&nbsp;&nbsp;&nbsp;"Ne vidim..." započe otac Hojt, ali ga prekinu iznenadni povik Martina Silenusa.
<BR>&nbsp;&nbsp;&nbsp;&nbsp;&nbsp;"Kola! Jebena vetrokola! Konačno su stigla!"
<BR>
<BR>&nbsp;&nbsp;&nbsp;&nbsp;&nbsp;Prošlo je još dvadeset minuta pre nego što su vetrokola bila privezana uz jedan od dokova pristaništa. Vozilo je došlo sa severa, sa belim kvadratima jedara nasuprot tamnoj ravnici iz koje su čilile boje. Poslednja svetlost izbledela je kada je veliki brod prišao niskoj litici, smotao glavna jedra i zaustavio se.
<BR>&nbsp;&nbsp;&nbsp;&nbsp;&nbsp;Konzul je bio zadivljen. Vozilo je bilo drveno, rukom istesano i ogromno - sa zaobljenim nabreklim linijama neke pomorske galije iz istorije Stare Zemlje. Jedan jedini džinovski točak, postavljen u središte zakrivljenog korita, normalno se ne bi mogao videti u travi visokoj dva metra, ali Konzul je ugledao donju stranu dok je nosio prtljag na pristanište. Od zemlje do ograde bilo je sigurno šest ili sedam metara, a više od pet puta toliko do vrha glavne katarke. Sa mesta na kom je stajao, dahćući od napora, Konzul je mogao da čuje puckanje snasti daleko gore, i neprekidno, gotovo podzvučno zujanje koje je dopiralo ili od zamajca iz unutrašnjosti broda ili od njegovih masivnih žiroskopa.
<BR>&nbsp;&nbsp;&nbsp;&nbsp;&nbsp;Na gornjem delu korita pojaviše se brodske stepenice i spustiše do pristaništa. Otac Hojt i Bron Lamija morali su da zakorače unazad kako ne bi bili zgnječeni.
<BR>&nbsp;&nbsp;&nbsp;&nbsp;&nbsp;Vetrokola su bila slabije osvetljena od Benaresa; osvetljenje se izgleda sastojalo od nekoliko fenjera obešenih o grede. Dok su prilazili brodu, nisu videli nikoga od posade, a niko se nije pojavio ni sada.
<BR>&nbsp;&nbsp;&nbsp;&nbsp;&nbsp;"Alo!" pozva Konzul s podnožja brodskih stepenica. Niko ne odgovori.
<BR>&nbsp;&nbsp;&nbsp;&nbsp;&nbsp;"Molim vas, sačekajte malo ovde", reče Kasad i pope se uz dugu rampu u pet koraka.
<BR>&nbsp;&nbsp;&nbsp;&nbsp;&nbsp;Ostali su posmatrali kako Kasad zastaje na vrhu, dodiruje opasač za koji je bio zataknut mali štap smrti, a onda nestaje na brodu. Nekoliko minuta kasnije, kroz široke prozore na pramcu blesnu svetlost, obasjavši travu žutim trapezoidima.
<BR>&nbsp;&nbsp;&nbsp;&nbsp;&nbsp;"Penjite se", pozva Kasad s vrha rampe. "Prazno je."
<BR>&nbsp;&nbsp;&nbsp;&nbsp;&nbsp;Grupa se pomuči oko prtljaga, vraćajući se nekoliko puta. Konzul pomože Hetu Mastinu sa teškom Mebijusovom kockom i u vrhovima prstiju mogao je da oseti slabo ali postojano vibriranje.
<BR>&nbsp;&nbsp;&nbsp;&nbsp;&nbsp;"Jebote, gde je posada?" upita Martin Silenus kada su se okupili na prednjoj palubi. Prošli su u koloni jedan po jedan kroz uske hodnike, niz stepenište koje je više ličilo na merdevine i kroz kabine ne mnogo veće od ugrađenih ležajeva koji su se u njima nalazili. Samo se kabina na samom kraju - kapetanova kabina, ako je uopšte bila to - bližila veličini i udobnosti standardnog smeštaja na Benaresu.
<BR>&nbsp;&nbsp;&nbsp;&nbsp;&nbsp;"Očigledno je automatizovano", reče Kasad. Oficir SILE pokaza na dizače koji su se gubili u prorezima palube, manipulatore jedva vidljive među konopcima i gredama i suptilnu naznaku opreme na polovini poprečno vezane zadnje katarke.
<BR>&nbsp;&nbsp;&nbsp;&nbsp;&nbsp;"Nisam videla kontrolni centar", reče Lamija. "Čak ni disključ ili neksus C-tačke." Ona izvuče komlog iz džepa na grudima i pokuša da se uključi u frekvencije standardnih podataka, komunikacija i biomedicine. Brod nije odgovarao.
<BR>&nbsp;&nbsp;&nbsp;&nbsp;&nbsp;"Brodovi su obično imali posadu", reče Konzul. "Posvećenici Hrama obično su pravili društvo hodočasnicima do planina."
<BR>&nbsp;&nbsp;&nbsp;&nbsp;&nbsp;"E, pa sad ih ovde nema", reče Hojt, ali mislim da možemo da pretpostavimo da je neko još u životu u stanici žičare ili Utvrđenju Hronos. Oni su poslali kola po nas."
<BR>&nbsp;&nbsp;&nbsp;&nbsp;&nbsp;"Ili su svi mrtvi a vetrokola idu po automatskom redu vožnje", reče Lamija. Ona pogleda preko ramena dok su konopci i platno škripali pod iznenadnim naletom vetra. "Prokletstvo, uvrnuto je biti ovako odsečen od svakoga i svega. Kao da si slep i gluv. Ne znam kako oni u kolonijama mogu to da trpe."
<BR>&nbsp;&nbsp;&nbsp;&nbsp;&nbsp;Martin Silenus priđe grupi i sede na ogradu. Otpi iz duge zelene boce i reče:
<BR>
<BR>&nbsp;&nbsp;&nbsp;&nbsp;&nbsp;A gde je Pesnik? Dajte ga! Dajte
<BR>&nbsp;&nbsp;&nbsp;&nbsp;&nbsp;Da ga upoznam, ništa ne hajte!
<BR>&nbsp;&nbsp;&nbsp;&nbsp;&nbsp;Čovek je to što s drugim je isti,
<BR>&nbsp;&nbsp;&nbsp;&nbsp;&nbsp;Bio taj možda i kralj ili car,
<BR>&nbsp;&nbsp;&nbsp;&nbsp;&nbsp;Ubogi prosjak najveći od svih,
<BR>&nbsp;&nbsp;&nbsp;&nbsp;&nbsp;Il' neka druga čudesna stvar
<BR>&nbsp;&nbsp;&nbsp;&nbsp;&nbsp;Može taj biti i majmun i Platon
<BR>&nbsp;&nbsp;&nbsp;&nbsp;&nbsp;Čoveka tog svaka ptica kljuje
<BR>&nbsp;&nbsp;&nbsp;&nbsp;&nbsp;Orao il' carić, pa poznaje zato
<BR>&nbsp;&nbsp;&nbsp;&nbsp;&nbsp;Instinkte svoje. On jasno čuje
<BR>&nbsp;&nbsp;&nbsp;&nbsp;&nbsp;Riku lavlju i ume da shvati
<BR>&nbsp;&nbsp;&nbsp;&nbsp;&nbsp;Šta iz tog grla žudnoga ječi
<BR>&nbsp;&nbsp;&nbsp;&nbsp;&nbsp;Zna koga tigar s urlikom prati
<BR>&nbsp;&nbsp;&nbsp;&nbsp;&nbsp;Jer mu taj urlik u ušima zveči
<BR>&nbsp;&nbsp;&nbsp;&nbsp;&nbsp;Jasan i čist k'o maternji jezik.
<BR>
<BR>&nbsp;&nbsp;&nbsp;&nbsp;&nbsp;"Odakle vam ta boca s vinom?" upita Kasad.
<BR>&nbsp;&nbsp;&nbsp;&nbsp;&nbsp;Martin Silenus se osmehnu. Oči su mu bile sitne i sjajne na svetlu fenjera. "Galerija je sasvim puna, a postoji i bar. Proglasio sam ga otvorenim."
<BR>&nbsp;&nbsp;&nbsp;&nbsp;&nbsp;"Trebalo bi da pripremimo nešto za večeru", reče Konzul, iako je u tom trenutku želeo samo malo vina. Prošlo je više od deset sati otkad su poslednji put jeli.
<BR>&nbsp;&nbsp;&nbsp;&nbsp;&nbsp;Začu se zveket i brujanje i svih šestoro priđoše ogradi palube. Brodsko stepenište se uvuklo. Oni se ponovo hitro okrenuše kada se razvi platno, užad zateže, a negde zamajac zazuja u ultrazvuk. Jedra se nabrekoše, paluba se malo nakrivi i vetrokola se odvojiše od pristaništa, pa uroniše u tamu. Jedini zvuci bili su lepet i škripa broda, udaljena tutnjava točka, i struganje trave po dnu korita.
<BR>&nbsp;&nbsp;&nbsp;&nbsp;&nbsp;Njih šestoro posmatrali su kako senka litice ostaje za njima, a nesuđeni svetionik neupaljene lomače čili kao slabašni odsjaj svetlosti zvezda na bledom drvetu, da bi zatim oko njih ostali samo nebo, noć i zanjihani krugovi svetlosti fenjera.
<BR>&nbsp;&nbsp;&nbsp;&nbsp;&nbsp;"Sići ću pod palubu", reče Konzul, "da vidim mogu li da pripremim nešto za jelo."
<BR>&nbsp;&nbsp;&nbsp;&nbsp;&nbsp;Ostali se zadržaše još neko vreme, sa blagim talasima i tutnjavom pod tabanima, zagledani u tamu koja je promicala kraj njih. More trave bilo je vidljivo samo kao linija na kojoj su se završavale zvezde i počinjalo ravno crnilo. Kasad je ručnim snopom osvetlio delove platna i užadi, dok su konopce povlačile nevidljive ruke, a onda je pregledao sve ćoškove i zasenčena mesta od krme do pramca. Ostali su to posmatrali u tišini. Kada je isključio svetlost, tama je izgledala manje preteća, a zvezde sjajnije. Bogat, plodan miris - više nalik na farmu u proleće nego na more - doneo im je lahor koji je zanjihao hiljade kilometara trave.
<BR>&nbsp;&nbsp;&nbsp;&nbsp;&nbsp;Nešto kasnije, Konzul ih pozva i oni siđoše da obeduju.
<BR>
<BR>&nbsp;&nbsp;&nbsp;&nbsp;&nbsp;Galerija je bila skučena i nije postojao trpezarijski sto, tako da su prostranu kabinu kod krme uzeli kao svoju zajedničku prostoriju, spojivši tri kovčega kao priručni sto. Četiri fenjera zaljuljana sa niskih greda osvetljavala su odaju. Unutra se oseti lahor kada Het Mastin otvori jedan od visokih prozora iznad kreveta.
<BR>&nbsp;&nbsp;&nbsp;&nbsp;&nbsp;Konzul je postavio tanjire sa gomilama sendviča na najveći kovčeg, a onda se vratio sa debelim belim šoljama i termosom kafe. Sipao je dok su ostali jeli.
<BR>&nbsp;&nbsp;&nbsp;&nbsp;&nbsp;"Ovo je baš dobro", reče Fedman Kasad. "Odakle vam rostbif?"
<BR>&nbsp;&nbsp;&nbsp;&nbsp;&nbsp;"Hladnjak je pun do vrha. Pozadi u ostavi postoji još jedan veliki zamrzivač."
<BR>&nbsp;&nbsp;&nbsp;&nbsp;&nbsp;"Električni?" upita Het Mastin.
<BR>&nbsp;&nbsp;&nbsp;&nbsp;&nbsp;"Ne. Duplo izolovan."
<BR>&nbsp;&nbsp;&nbsp;&nbsp;&nbsp;Martin Silenus onjuši teglu, pronađe nož na tanjiru i dodade velike grumenove hrena svojim sendvičima. Dok je jeo, oči su mu svetlucale, pune suza.
<BR>&nbsp;&nbsp;&nbsp;&nbsp;&nbsp;"Koliko ovakav prelazak obično traje?" upita Lamija Konzula.
<BR>&nbsp;&nbsp;&nbsp;&nbsp;&nbsp;On podiže pogled sa kruga vrele crne kafe koji je proučavao u svojoj šolji. "Izvinite, šta?"
<BR>&nbsp;&nbsp;&nbsp;&nbsp;&nbsp;"Prelazak preko Mora trave. Koliko dugo?"
<BR>&nbsp;&nbsp;&nbsp;&nbsp;&nbsp;"Noć i pola dana do planina", reče Konzul. "Ako nas posluži vetar."
<BR>&nbsp;&nbsp;&nbsp;&nbsp;&nbsp;"A onda... koliko da bi se prešle planine?" upita otac Hojt.
<BR>&nbsp;&nbsp;&nbsp;&nbsp;&nbsp;"Manje od jednog dana", reče Konzul.
<BR>&nbsp;&nbsp;&nbsp;&nbsp;&nbsp;"Ukoliko žičara radi", dodade Kasad.
<BR>&nbsp;&nbsp;&nbsp;&nbsp;&nbsp;Konzul srknu vrelu kafu i iskrivi lice. "Moramo to da pretpostavimo. Inače..."
<BR>&nbsp;&nbsp;&nbsp;&nbsp;&nbsp;"Inače šta?" upita Lamija.
<BR>&nbsp;&nbsp;&nbsp;&nbsp;&nbsp;"Inače", reče pukovnik Kasad, pomerivši se do otvorenog prozora i stavivši ruke na kukove, "bićemo nasukani šest stotina klika od Vremenskih grobnica i hiljadu od južnih gradova."
<BR>&nbsp;&nbsp;&nbsp;&nbsp;&nbsp;Konzul odmahnu glavom. "Ne", reče on. "Sveštenici Hrama, ili oni koji inače stoje iza ovog hodočašća, postarali su se da stignemo dovde. Postaraće se da stignemo i do kraja puta."
<BR>&nbsp;&nbsp;&nbsp;&nbsp;&nbsp;Bron Lamija prekrsti ruke i namršti se. "Kao šta... kao žrtve?"
<BR>&nbsp;&nbsp;&nbsp;&nbsp;&nbsp;Martin Silenus se grohotom nasmeja i izvuče svoju bocu:
<BR>
<BR>&nbsp;&nbsp;&nbsp;&nbsp;&nbsp;Ko su ovi što prilaze žrtvi?
<BR>&nbsp;&nbsp;&nbsp;&nbsp;&nbsp;I kakvom zelenom oltaru, o, tajnoviti pope,
<BR>&nbsp;&nbsp;&nbsp;&nbsp;&nbsp;Doveo si tu junicu što spušta se nebom
<BR>&nbsp;&nbsp;&nbsp;&nbsp;&nbsp;U svilu i vence zaodenuta boka?
<BR>&nbsp;&nbsp;&nbsp;&nbsp;&nbsp;Koji je gradić kraj reke il' mora
<BR>&nbsp;&nbsp;&nbsp;&nbsp;&nbsp;Il' u gori sazdan s mirnom citadelom
<BR>&nbsp;&nbsp;&nbsp;&nbsp;&nbsp;Ostao bez ljudi, ovog svetog jutra?
<BR>&nbsp;&nbsp;&nbsp;&nbsp;&nbsp;I, gradiću mali, ulice će tvoje večno
<BR>&nbsp;&nbsp;&nbsp;&nbsp;&nbsp;Neme biti; a nijedna duša ispričati neće
<BR>&nbsp;&nbsp;&nbsp;&nbsp;&nbsp;Zbog čega si pust, zašto povratka ti nema.
<BR>
<BR>&nbsp;&nbsp;&nbsp;&nbsp;&nbsp;Bron Lamija posegnu pod tuniku i izvuče laserski sekač veličine njenog malog prsta. Ona ga uperi pesniku u glavu. "Ti, bedno malo govno. Još jedna reč i... kunem se... napraviću od tebe šljaku na licu mesta."
<BR>&nbsp;&nbsp;&nbsp;&nbsp;&nbsp;Tišina je najednom bila apsolutna, samo je tutnjao i stenjao brod u pozadini. Konzul se pomeri prema Martinu Silenusu. Pukovnik Kasad načini dva koraka iza Lamije.
<BR>&nbsp;&nbsp;&nbsp;&nbsp;&nbsp;Pesnik otpi dugi gutljaj i osmehnu se tamnokosoj ženi. Usne su mu bile vlažne. "O, gradite svoj brod smrti", šapnu on. "O, gradite ga!"
<BR>&nbsp;&nbsp;&nbsp;&nbsp;&nbsp;Lamijini prsti pobeleše na laseru-olovci. Konzul se još približi Silenusu, ne znajući šta da radi, zamišljajući kako mu svetlosni bič spaljuje oči. Kasad se nagnu ka Lamiji kao dva metra napete senke.
<BR>&nbsp;&nbsp;&nbsp;&nbsp;&nbsp;"Madam", reče Sol Vejntraub sa ležaja uz suprotni zid, na kom je sedeo, "treba li da vas podsećam da je ovde prisutno i jedno dete?"
<BR>&nbsp;&nbsp;&nbsp;&nbsp;&nbsp;Lamija baci pogled desno. Vejntraub je izvukao duboku fioku iz brodske komode i postavio je na krevet kao kolevku. Okupao je bebu i ušao tiho neposredno pre pesnikove recitacije. Sada je blago smestio dete u obloženo gnezdo.
<BR>&nbsp;&nbsp;&nbsp;&nbsp;&nbsp;"Žao mi je", reče Bron Lamija i spusti mali laser. "On me prosto toliko... ljuti."
<BR>&nbsp;&nbsp;&nbsp;&nbsp;&nbsp;Vejntraub klimnu glavom, nežno ljuljajući fioku. Blago kotrljanje vetrokola u kombinaciji sa neprestanom tutnjavom velikog točka izgleda da je uspavalo bebu. "Svi smo umorni i napeti", reče naučnik. "Možda bi trebalo da pronađemo gde ćemo prenoćiti i da krenemo na spavanje."
<BR>&nbsp;&nbsp;&nbsp;&nbsp;&nbsp;Žena uzdahnu i zataknu oružje za pojas. "Ja neću spavati", reče ona. "Stvari su suviše... čudne."
<BR>&nbsp;&nbsp;&nbsp;&nbsp;&nbsp;Ostali klimnuše glavama. Martin Silenus je sedeo na širokom ispustu ispod krmenih prozora. Sada on podiže noge, otpi i reče Vejntraubu: "Ispričaj svoju priču, starče."
<BR>&nbsp;&nbsp;&nbsp;&nbsp;&nbsp;"Da", reče otac Hojt. Sveštenik je izgledao iscrpljeno toliko da je ličio na leš, ali oči su mu grozničavo gorele. "Ispričajte nam. "Trebaju nam priče i vreme da o njima razmislimo pre nego što stignemo."
<BR>&nbsp;&nbsp;&nbsp;&nbsp;&nbsp;Vejntraub pređe rukom preko svoje ćelave lobanje. "Dosadna je to priča", reče. "Već sam bio na Hiperionu. Nema tu nikakvih sukoba sa čudovištima, nikakvih herojskih dela. A priča govori o čoveku čija se zamisao o epskoj avanturi iscrpljuje predavanjem studentima bez korišćenja zabeleški."
<BR>&nbsp;&nbsp;&nbsp;&nbsp;&nbsp;"Tim bolje", reče Martin Silenus. "Treba nam sredstvo za uspavljivanje."
<BR>&nbsp;&nbsp;&nbsp;&nbsp;&nbsp;Sol Vejntraub uzdahnu, podesi naočari i klimnu glavom. U bradi je imao nekoliko tamnih vlasi, ali većina je osedela. On priguši fenjer iznad bebinog kreveta i pređe na stolicu u središtu prostorije.
<BR>&nbsp;&nbsp;&nbsp;&nbsp;&nbsp;Konzul pogasi ostale svetiljke i nasu još kafe onima koji su to želeli. Glas Sola Vejntrauba bio je spor, sa pažljivo odabranim frazama i preciznim izborom reči, i nije trebalo mnogo da se tiha kadenca njegove priče stopi sa blagom tutnjavom i sporim drmusanjem vetrokola što su napredovala ka severu.
<BR>
<BR>&nbsp;&nbsp;&nbsp;&nbsp;&nbsp;NAUČNIKOVA PRIČA:
<BR>&nbsp;&nbsp;&nbsp;&nbsp;&nbsp;Gorka je voda Reke zaborava
<BR>
<BR>&nbsp;&nbsp;&nbsp;&nbsp;&nbsp;Sol Vejntraub i njegova supruga Sarai uživali su u životu i pre rođenja njihove kćeri Rejčel; Rejčel je dovela stvari blizu savršenstva, onoliko koliko su njih dvoje mogli da zamisle.
<BR>&nbsp;&nbsp;&nbsp;&nbsp;&nbsp;Sarai je imala dvadeset sedam godina kada je dete začeto, a Sol dvadeset devet. Nijedno od njih ranije nije razmišljalo o Polsenovom tretmanu zato što nijedno nije moglo da ga priušti, ali čak i bez takve nege nadali su se da će imati još pedeset godina zdravlja.
<BR>&nbsp;&nbsp;&nbsp;&nbsp;&nbsp;Oboje su čitav život proveli na Barnardovom Svetu, jednom od najstarijih ali i najneuzbudljivijih delova Hegemonije. Barnardov Svet bio je u Mreži, ali to za Sola i Sarai nije bilo mnogo važno, zato što nisu mogli sebi da priušte česta putovanja dalekobacačem, a inače i nisu mnogo želeli da putuju. Sol je nedavno proslavio svoju desetu godinu u koledžu Najtenhelzer, gde je predavao istoriju i klasične predmete, i vršio sopstvena istraživanja etičke revolucije. Najtenhelzer je bio mala škola, sa manje od tri hiljade studenata, ali imao je izuzetnu akademsku reputaciju i privlačio mlade ljude iz svih krajeva Mreže. Glavna primedba tih studenata bila je da Najtenhelzer i zajednica Kroford, u kojoj se nalazio, predstavljaju ostrvo civilizacije u okeanu kukuruza. Bila je to istina: koledž se nalazio ravno tri hiljade kilometara od prestonice Busarda, a teraformirano zemljište između upotrebljeno je za poljoprivredu. Nisu postojale šume za seču, brda za uspinjanje, niti planine koje bi razbile ravnu monotoniju njiva pod kukuruzom, pasuljem, kukuruzom, pšenicom, kukuruzom, pirinčom, i kukuruzom. Radikalni pesnik Salmud Brevi nakratko je predavao na Najtenhelzeru, pre Pobune Glenon-Hajta, bio otpušten, i posle prelaska dalekobacačem na Renesansu Vektor ispričao prijateljima da se srez Kroford u Južnom Sinzeru na Barnardovom Svetu sastoji od osmog kruga pustoši na najmanjoj bubuljici apsolutne guzice Stvaranja.
<BR>&nbsp;&nbsp;&nbsp;&nbsp;&nbsp;Solu i Sarai Vejntraub to se dopadalo. Kroford, grad od dvadeset pet hiljada stanovnika, mogao je biti rekonstruisan iz nekog srednjoameričkog šablona iz devetnaestog veka. Ulice su bile široke i natkriljene krošnjama brestova i hrastova. (Barnardov Svet bio je druga izvansolarna zemaljska kolonija, vekovima pre Hokingovog pogona i Hedžire, a semebrodovi su tada bili ogromni.) Kuće u Krofordu odražavale su stilove u rasponu od ranog viktorijanskog do kanadskog rivajvla, ali sve su izgleda bile bele i smeštene daleko, iza dobro podšišanih travnjaka.
<BR>&nbsp;&nbsp;&nbsp;&nbsp;&nbsp;Sam koledž bio je džordžijanski, skup crvenih opeka i belih stubova oko ovalnog trga. Solov kabinet nalazio se na trećem spratu Plačer hola, najstarije zgrade u kampusu, i zimi je mogao da gleda napolje u gole grane koje su trg rezbarile kompleksnim geometrijskim šarama. Sol je voleo prah krede i miris starog drveta tog mesta, miris koji se nije izmenio još od vremena kad je tu bio brucoš, i svakog dana dok se penjao u svoj kabinet, uživao je u dubokim brazdama izlizanih stepenica, nasleđu dvadeset generacija studenata Najtenhelzera.
<BR>&nbsp;&nbsp;&nbsp;&nbsp;&nbsp;Sarai je rođena na farmi koja se nalazila na pola puta između Busarda i Kroforda, a doktorirala je na teoriji muzike godinu dana pre nego što je Sol stekao svoj doktorat. Bila je srećna i energična mlada žena, nadoknađujući karakterom ono što joj je nedostajalo prema prihvaćenim normama fizičke lepote, i zadržala je tu privlačnost ličnosti i u poznijim godinama. Sarai je dve godine studirala na drugom svetu, na Univerzitetu novi Lion na Denebu Drei, ali tamo je osećala nostalgiju: sutoni su bili nagli, mnogo željene planine presecale su sunčevu svetlost kao nazubljeni srp, i ona je žudela za sutonima kod kuće, koji su trajali satima, sa Barnardovom zvezdom koja je visila nad horizontom kao veliki, privezani, crveni balon dok se nebo zgušnjavalo u veče. Nedostajala joj je savršena ravnica na kojoj je - vireći iz svoje sobe na trećem spratu, pod strmim krovom - devojčica mogla da gleda preko pedeset kilometara čupavih njiva i posmatra dolazak oluje kao zavesu crnu poput masnice, osvetljenu iznutra munjama. Sarai je nedostajala i njena porodica.
<BR>&nbsp;&nbsp;&nbsp;&nbsp;&nbsp;Ona i Sol upoznali su se nedelju dana pošto je prešla na Najtenhelzer; prošlo je još tri godine pre nego što joj je predložio brak, a ona pristala. Isprva nije videla ništa naročito u niskom diplomcu. Tada se još nosila po modi Mreže, bavila se muzičkim teorijama postdestrukcionizma, čitala Obit i Nihil, kao i najavangardnije časopise sa Renesanse Vektor i TC2, glumeći sofisticirani umor od života i rečnik buntovnice - a ništa od svega toga nije se slagalo sa preniskim, ali predanim istoričarem-apsolventom koji je na nju prosuo voćni koktel na prijemu u čast dekana Mura. Sve egzotične kvalitete koji su mogli da potiču iz jevrejskog nasleđa Sola Vejntrauba smesta bi potirao njegov naglasak sa Barnardovog Sveta, njegova garderoba iz krofordske Kuće muške mode, kao i činjenica da je na prijem došao sa primerkom Detreskuovih Varijacija na usamljenost odsutno stisnutim pod pazuhom.
<BR>&nbsp;&nbsp;&nbsp;&nbsp;&nbsp;Za Sola je to bila ljubav na prvi pogled. Zurio je u nasmejanu devojku rumenih obraza i ignorisao skupu haljinu i prenaglašene mandarinske nokte u korist ličnosti koja je gorela kao svetionik za usamljenog mladića. Sol nije znao da je usamljen sve dok nije upoznao Sarai, ali kada se prvi put rukovao s njom, i prosuo joj voćnu salatu na haljinu, znao je da će mu život ostati zauvek prazan ukoliko se njih dvoje ne budu venčali.
<BR>&nbsp;&nbsp;&nbsp;&nbsp;&nbsp;Venčali su se nedelju dana posle Solovog postavljenja za predavača na koledžu. Medeni mesec proveli su na Maui-Kovenantu, i to je bilo prvo njegovo putovanje dalekobacačem u inostranstvo; iznajmili su na tri nedelje pokretno ostrvo i sami plovili na njemu kroz čuda Ekvatorijalnog arhipelaga. Sol nikada nije zaboravio slike iz tih dana natopljenih suncem i ispunjenih vetrom, a tajna slika, u kojoj će uvek najviše uživati, bila je slika Sarai koja se pomalja naga posle noćnog plivanja, dok zvezde Jezgra bukte odozgo, a njeno telo i samo svetluca sazvežđima od fosforescencije prolaska ostrva.
<BR>&nbsp;&nbsp;&nbsp;&nbsp;&nbsp;Odmah su želeli dete, ali trebalo je da prođe pet godina pre nego što se priroda saglasila s tim.
<BR>&nbsp;&nbsp;&nbsp;&nbsp;&nbsp;Sol se sećao kako je držao Sarai u naručju, sklupčanu od bola teškog porođaja, sve dok konačno, neverovatno, Rejčel Sara Vejntraub nije bila rođena u 2.01 ujutro u Medicinskom centru sreza Kroford.
<BR>&nbsp;&nbsp;&nbsp;&nbsp;&nbsp;Beba je bukvalno upala u Solov solipsistički život ozbiljnog akademika i Sarainu profesiju muzičkog kritičara za datasferu Barnardovog Sveta, ali ni njemu ni njoj to nije smetalo. Prvi meseci bili su mešavina neprekidnog umora i radosti. Kasno noću, između dojenja, Sol bi na prstima ušao u dečju sobu samo da pogleda Rejčel, i ostao da stoji i zuri u dete. Često bi tu već zatekao Sarai i njih dvoje bi posmatrali, s rukom u ruci, čudo bebe koja spava na sopstvenom stomaku, sa guzom u vazduhu, glave priljubljene uz zaštitni umetak kod uzglavlja kolevke.
<BR>&nbsp;&nbsp;&nbsp;&nbsp;&nbsp;Rejčel je bila jedno od one retke dece kojima je uspevalo da budu slatka a da ujedno ne postanu i samosvesna i uobražena; kada je napunila dve standardne godine, njena pojava i njena ličnost bili su upečatljivi - majčina svetlosmeđa kosa, rumeni obrazi i širok osmeh, očeve krupne smeđe oči. Prijatelji su govorili da je dete odabralo najbolje sastojke: Sarainu senzitivnost i Solov intelekt. Jedan drugi prijatelj, dečji psiholog sa koledža, jednom je primetio da Rajčel u petoj godini pokazuje najpouzdanije znake istinske nadarenosti kod jedne mlade osobe: strukturiranu radoznalost, empatiju prema drugima, samilost i žestoki smisao za fer-plej.
<BR>&nbsp;&nbsp;&nbsp;&nbsp;&nbsp;Jednog dana, u svom kabinetu, dok je proučavao drevne fajlove sa Stare Zemlje, Sol je čitao o uticaju Beatriče na pogled na svet Dantea Aligijerija, kada ga je pogodio jedan pasus koji je napisao neki kritičar iz dvadesetog ili dvadeset prvog veka:
<BR>
<BR>&nbsp;&nbsp;&nbsp;&nbsp;&nbsp;Ona (Beatriče) sama još je za njega bila stvarna, još je davala svetu značenje i lepotu. Njena priroda postala je njegov orijentir - ono što bi Melvil nazvao, sa više trezvenosti nego što mi sada možemo da prikupimo, njegovim Griničkim standardom...
<BR>
<BR>&nbsp;&nbsp;&nbsp;&nbsp;&nbsp;Sol zastade da pristupi definiciji Griničkog standarda, a onda nastavi da čita. Kritičar je dodao i ličnu napomenu:
<BR>
<BR>&nbsp;&nbsp;&nbsp;&nbsp;&nbsp;Većina nas, nadam se, ima dete, bračnog druga ili prijatelja poput Beatriče, nekoga ko samom svojom prirodom, svojom na izgled urođenom dobrotom i inteligencijom, čini da budemo neugodno svesni svojih laži, kada slažemo.
<BR>
<BR>&nbsp;&nbsp;&nbsp;&nbsp;&nbsp;Sol je isključio displej i zagledao se u crne linije grana iznad trga.
<BR>
<BR>&nbsp;&nbsp;&nbsp;&nbsp;&nbsp;Rejčel nije bila nesnosno savršena. Kada je navršila pet standardnih godina, pažljivo je ošišala svojih pet omiljenih lutaka, a onda i sebe, najkraće od svih. Kada je navršila sedam, zaključila je da sezonski radnici u oronulim kućama na južnom kraju grada ne jedu dovoljno hranljivih stvari, pa je ispraznila ostave u kući, hladnjake, zamrzivače i sintetizatorske banke, nagovorila tri drugarice da joj se priključe i razdelila hranu u vrednosti mesečnog kućnog budžeta od nekoliko stotina maraka.
<BR>&nbsp;&nbsp;&nbsp;&nbsp;&nbsp;U desetoj, Rejčel je prihvatila začikivanje Stabija Berkovica i pokušala da se popne na vrh najstarijeg bresta u Krofordu. Bila je na četrdeset metara visine, manje od pet metara nedostajalo joj je do vrha, kada se grana slomila a ona se zaustavila na dve trećine rastojanja do tla. Sola su pozvali preko komloga dok je na času razmatrao moralne implikacije prvog Zemljinog doba nuklearnog razoružanja, i on je napustio nastavu bez ijedne reči, i pretrčao dvanaest blokova do Medicinskog centra.
<BR>&nbsp;&nbsp;&nbsp;&nbsp;&nbsp;Rejčel je slomila levu nogu, dva rebra, probila plućno krilo i razbila vilicu. Plutala je u kupki hranljivog rastvora za oporavak kada je Sol upao unutra, ali uspela je da pogleda preko majčinog ramena, osmehne se malo i kaže kroz žičani gips na vilici: "Tata, falilo mi je petnaest stopa do vrha. Možda još manje. Sledeći put ću uspeti."
<BR>
<BR>&nbsp;&nbsp;&nbsp;&nbsp;&nbsp;Rejčel je diplomirala sa univerzitetskim odlikovanjima na sekundarnim studijama i dobila ponude za stipendiju od korporacijskih akademija na pet svetova i od tri univerziteta, uključujući i Harvard na Novoj Zemlji. Odabrala je Najtenhelzer.
<BR>&nbsp;&nbsp;&nbsp;&nbsp;&nbsp;Sola nije mnogo iznenadilo kada je njegova kći odabrala arheologiju za svoj glavni predmet. Među njegovim najdražim sećanjima na nju bila su duga popodneva koja je provodila pod prednjom verandom, a imala je oko dve godine, kopala u ilovači, ignorisala pauke i stonoge, i jurila u kuću da pokaže svaku plastičnu tacnu i patinasti fenig koji bi iskopala, zahtevajući da zna odakle to tu i kakvi su bili ljudi koji su sve to ostavili.
<BR>&nbsp;&nbsp;&nbsp;&nbsp;&nbsp;Rejčel je stekla diplomu kada je napunila devetnaest standardnih godina, radila je tog leta na babinoj farmi, sledeće jeseni prešla dalekobacačem na Rajhs Univerzitet na Friholmu, gde je provela dvadeset osam lokalnih meseci, a kada se vratila, bilo je to kao da se boja ponovo ulila u Solov i Sarain svet.
<BR>&nbsp;&nbsp;&nbsp;&nbsp;&nbsp;Dve nedelje se njihova kći - sada odrasla, samosvesna i sigurna u nekim stvarima u kojima takvi često nisu bili ni odrasli dvostruko stariji od nje - odmarala i uživala u tome što je ponovo kod kuće. Jedne večeri, dok su šetali kampusom a sumrak lagano osvajao, zapitala je oca za detalje njegovog nasleđa. "Tata, da li sebe još smatraš Jevrejinom?"
<BR>&nbsp;&nbsp;&nbsp;&nbsp;&nbsp;Sol je prešao rukom preko svoje proređene kose, iznenađen pitanjem. "Jevrejinom? Da, mislim da se smatram. Mada to ne znači ono što je nekada značilo."
<BR>&nbsp;&nbsp;&nbsp;&nbsp;&nbsp;"Jesam li ja Jevrejka?" upita Rejčel. Obrazi su joj sijali na slabom svetlu.
<BR>&nbsp;&nbsp;&nbsp;&nbsp;&nbsp;"Ako to želiš", reče Sol. "To međutim nema isti značaj sada, kada nema Stare Zemlje."
<BR>&nbsp;&nbsp;&nbsp;&nbsp;&nbsp;"Da sam dečak, da li bi dao da me obrežu?"
<BR>&nbsp;&nbsp;&nbsp;&nbsp;&nbsp;Sol se nasmejao, oduševljen i postiđen tim pitanjem.
<BR>&nbsp;&nbsp;&nbsp;&nbsp;&nbsp;"Ozbiljno", reče Rejčel.
<BR>&nbsp;&nbsp;&nbsp;&nbsp;&nbsp;Sol podesi naočari. "Pretpostavljam da bih, malena. Nikada nisam o tome razmišljao."
<BR>&nbsp;&nbsp;&nbsp;&nbsp;&nbsp;"Jesi li išao u sinagogu u Busardu?"
<BR>&nbsp;&nbsp;&nbsp;&nbsp;&nbsp;"Ne od svog bar micvaha", reče Sol, i seti se tog dana od pre pedeset godina, kada je njegov otac pozajmio 'Vikena' od ujka Ričarda i odvezao porodicu u prestonicu na taj ritual.
<BR>&nbsp;&nbsp;&nbsp;&nbsp;&nbsp;"Tata, zašto Jevreji smatraju da su stvari... manje važne sada nego pre Hedžire?"
<BR>&nbsp;&nbsp;&nbsp;&nbsp;&nbsp;Sol raširi ruke - snažne ruke, prikladnije za kamenoresca nego za jednog akademika. "To je dobro pitanje, Rejčel. Verovatno zato što je toliki deo sna mrtav. Izrael je nestao. Novi Hram trajao je kraće od prvog i drugog. Bog je prekršio reč kada je onako uništio Zemlju po drugi put. A ova dijaspora je... večna."
<BR>&nbsp;&nbsp;&nbsp;&nbsp;&nbsp;"Ali Jevreji održavaju svoj etnički i verski identitet na nekim mestima", insistirala je njegova kći.
<BR>&nbsp;&nbsp;&nbsp;&nbsp;&nbsp;"O, naravno. Na Hebronu i u izolovanim oblastima Predvorja možeš naći čitave zajednice... haisidične, ortodoksne, hasmoneanske, ko zna koje sve ne... ali one su više... beživotne, živopisne... okrenute turizmu."
<BR>&nbsp;&nbsp;&nbsp;&nbsp;&nbsp;"Poput tematskog parka?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Da li bi me sutra poveo do Hrama Bet-el? Mogu da pozajmim Kakin strat."
<BR>&nbsp;&nbsp;&nbsp;&nbsp;&nbsp;"Nema potrebe", reče Sol. "Ići ćemo šatlom koledža." On zastade. "Da", reče konačno, "voleo bih da te sutra odvedem u sinagogu."
<BR>&nbsp;&nbsp;&nbsp;&nbsp;&nbsp;Smrkavalo se pod starim brestovima. Ulične lampe upališe se duž široke staze koja je je vodila do njihove kuće.
<BR>&nbsp;&nbsp;&nbsp;&nbsp;&nbsp;"Tata", reče Rejčel, "postaviću ti pitanje koje sam postavljala milion puta od svoje druge godine. Veruješ li u Boga?"
<BR>&nbsp;&nbsp;&nbsp;&nbsp;&nbsp;Sol se nije osmehnuo. Nije imao drugog izbora do da joj odgovori kao što joj je već milion puta odgovorio. "Čekam na to", reče on.
<BR>
<BR>&nbsp;&nbsp;&nbsp;&nbsp;&nbsp;Rejčelin postdiplomski rad bavio se tuđinskim i prehedžirskim rukotvorinama. Tri standardne godine povremeno je posećivala Sola i Sarai, posle fetlinijskih pelira sa bliskih egzotičnih svetova, ali ne onih u Mreži. Svi su oni znali da će je njen predmet rada u pohodu ka disertaciji ubrzo odvesti izvan Mreže, u Zabačenost, gde je vremenski dug proždirao živote i sećanja onih koji ostanu.
<BR>&nbsp;&nbsp;&nbsp;&nbsp;&nbsp;"Gde je kog đavola taj Hiperion?" upitala je Sarai za vreme poslednjeg Rejčelinog odmora, pre polaska ekspedicije. "Zvuči kao marka nekog novog proizvoda za domaćinstvo."
<BR>&nbsp;&nbsp;&nbsp;&nbsp;&nbsp;"To je sjajno, mama. Tamo ima više predmeta koji nisu ljudskog porekla nego na bilo kom drugom mestu, ako se izuzme Armagast."
<BR>&nbsp;&nbsp;&nbsp;&nbsp;&nbsp;"Zašto onda ne odeš na Armagast?" reče Sarai. "On je samo nekoliko meseci udaljen od Mreže. Zašto se nisi odlučila za najbolje mesto?"
<BR>&nbsp;&nbsp;&nbsp;&nbsp;&nbsp;"Hiperion još nije postao velika turistička atrakcija", reče Rejčel. "Mada postaju problematični. Ljudi koji imaju novca sada su jako raspoloženi za putovanja izvan Mreže."
<BR>&nbsp;&nbsp;&nbsp;&nbsp;&nbsp;Sol shvati da mu je glas najednom postao promukao. "Hoćeš li ići u lavirint, ili u ono što zovu Vremenske grobnice?"
<BR>&nbsp;&nbsp;&nbsp;&nbsp;&nbsp;"U Vremenske grobnice, tata. Radiću sa dr Melijom Arundezom, a on o Grobnicama zna više nego iko živ."
<BR>&nbsp;&nbsp;&nbsp;&nbsp;&nbsp;"Zar one nisu opasne?" upita Sol, postavivši pitanje što je nehajnije mogao, ali prepoznavši oštrinu u sopstvenom glasu.
<BR>&nbsp;&nbsp;&nbsp;&nbsp;&nbsp;Rejčel se osmehnu. "Zbog legende o Šrajku? Ne. Nikoga ne brine ta legenda već dva standardna veka."
<BR>&nbsp;&nbsp;&nbsp;&nbsp;&nbsp;"Ali, ja sam video dokumenta o nevoljama za vreme kolonizacije..." započe Sol.
<BR>&nbsp;&nbsp;&nbsp;&nbsp;&nbsp;"I ja, tata. Ali oni nisu znali za velike kamene jegulje koje silaze u pustinju da love. Verovatno su izgubili nekoliko ljudi zbog njih, a onda se uspaničili. Ti bar znaš kako se začinju legende. Osim toga, kamene jegulje su potpuno istrebljene."
<BR>&nbsp;&nbsp;&nbsp;&nbsp;&nbsp;"Tamo se ne spuštaju svemirske letelice", bio je uporan Sol. "Moraš ploviti do Grobnica. Ili pešačiti. Ili nešto slično."
<BR>&nbsp;&nbsp;&nbsp;&nbsp;&nbsp;Rejčel se nasmeja. "U rano doba, ljudi koji su leteli tamo potcenili su učinke antientropijskih polja i došlo je do nekih nesreća. Ali, sada saobraća dirižabl. Imaju veliki hotel po imenu 'Utvrđenje Hronos', na severnom rubu planina, gde godišnje borave stotine turista.
<BR>&nbsp;&nbsp;&nbsp;&nbsp;&nbsp;"Hoćeš li i ti tamo biti smeštena?" upita Sarai.
<BR>&nbsp;&nbsp;&nbsp;&nbsp;&nbsp;"Delimično. Biće to uzbudljivo, mama."
<BR>&nbsp;&nbsp;&nbsp;&nbsp;&nbsp;"Ne previše uzbudljivo, nadam se", reče Sarai, i svi se osmehnuše.
<BR>
<BR>&nbsp;&nbsp;&nbsp;&nbsp;&nbsp;Tokom četiri godine koliko je Rejčel bila u tranzitu - za nju je to bilo samo nekoliko nedelja kriogenske fuge - Sol je otkrio da mu kći nedostaje mnogo više nego ranije, čak i kada im se nije javljala, zauzeta negde u Mreži. Pomisao na to da se udaljava od njega brzinom većom od brzine svetlosti, umotana u veštačku kvantnu čauru Hokingovog efekta, činila mu se neprirodna i zlokobna.
<BR>&nbsp;&nbsp;&nbsp;&nbsp;&nbsp;I dalje su bili zauzeti. Sarai je prestala da radi kao kritičar kako bi više vremena posvećivala lokalnim pitanjima životne sredine, ali za Sola bio je to jedan od najgrčevitijih perioda života. Objavljena je njegova druga i treća knjiga; druga - Moralne prekretnice - izazvala je takvu pažnju javnosti da su neprestano tražili da učestvuje u radu konferencija i simpozijuma na drugim svetovima. Na nekoliko je otputovao sam, na još nekoliko zajedno sa Sarai, ali iako su oboje uživali u zamisli o putovanju, zadovoljstvo suočavanja sa čudnom hranom, različitom gravitacijom i svetlom nepoznatih sunaca posle izvesnog vremena je izbledelo i Sol je sve više vremena provodio kod kuće, u istraživanju vezanom za sledeću knjigu, učestvujući na konferencijama, ako je baš morao, preko interaktivnog holoa u koledžu.
<BR>&nbsp;&nbsp;&nbsp;&nbsp;&nbsp;Prošlo je gotovo pet godina otkako je Rejčel krenula na svoju ekspediciju, kada je Sol usnuo san koji će mu izmeniti život.
<BR>
<BR>&nbsp;&nbsp;&nbsp;&nbsp;&nbsp;Sol je sanjao da luta po ogromnoj građevini sa stubovima velikim kao omanja stabla sekvoje i tavanicom izgubljenom za pogled visoko iznad njega, kroz koju je dopirala crvena svetlost u čvrstim zracima. Ponekad bi uočio ponešto u dalekoj pomrčini sa svoje leve ili desne strane: jednom je razaznao dve kamene noge koje su se uzdizale u tamu kao masivne zgrade; drugi put uočio je nešto što je izgledalo kao kristalni skarabej, zarotirano visoko iznad njega, sa unutrašnjošću blistavom od hladnog svetla.
<BR>&nbsp;&nbsp;&nbsp;&nbsp;&nbsp;Konačno, Sol stade da se odmori. Daleko iza sebe čuo je nešto što je zvučalo kao veliki požar, kao da su čitavi gradovi i šume u vatri. Pred njim je sijala svetlost, on je ka njoj hodao, dva ovala najdublje crvene boje.
<BR>&nbsp;&nbsp;&nbsp;&nbsp;&nbsp;Brisao je znoj sa čela kada mu neopisivi glas reče:
<BR>
<BR>&nbsp;&nbsp;&nbsp;&nbsp;&nbsp;"Sole! Uzmi svoju kćer, svoju kćer jedinicu, Rejčel, koju voliš, pa idi na svet zvani Hiperion i ponudi je tamo kao žrtvu na jednom od mesta o kojima ću ti pričati."
<BR>
<BR>&nbsp;&nbsp;&nbsp;&nbsp;&nbsp;I, u svom snu, Sol ustade i reče: "Ne misliš valjda ozbiljno." I nastavi kroz tamu, dok su crvene oči sada sijale kao krvavi meseci iznad nejasne a kada stade da se odmori, neopisivi glas opet reče:
<BR>
<BR>&nbsp;&nbsp;&nbsp;&nbsp;&nbsp;"Sole! Uzmi svoju kćer, svoju kćer jedinicu, Rejčel, koju voliš, pa idi na svet zvani Hiperion i ponudi je tamo kao žrtvu na jednom od mesta o kojima ću ti pričati."
<BR>
<BR>&nbsp;&nbsp;&nbsp;&nbsp;&nbsp;Sol otrese sa sebe teret glasa i reče, razgovetno, u mrak: "I prvi put sam te čuo... odgovor je i dalje ne."
<BR>&nbsp;&nbsp;&nbsp;&nbsp;&nbsp;Sol je tada znao da sanja, i deo njegovog uma uživao je u ironiji scenarija; ali, drugi deo želeo je samo da se probudi. Umesto toga, on se nađe na niskom balkonu koji je gledao u prostoriju u kojoj je Rejčel ležala gola na širokom kamenom bloku. Prizor je bio osvetljen sjajem istih onih crvenih očiju. Sol spusti pogled na svoju desnu ruku i vide tamo dugi, zakrivljeni nož. Oštrica i drška izgledali su načinjeni od kosti.
<BR>&nbsp;&nbsp;&nbsp;&nbsp;&nbsp;Glas, koji je Solu više nego ikada zazvučao kao plitka zamisao nekog režisera jeftinih holića o tome kako bi trebalo da zvuči Božji glas, ponovo se javi:
<BR>
<BR>&nbsp;&nbsp;&nbsp;&nbsp;&nbsp;"Sole! Moraš me pažljivo saslušati! Budućnost čovečanstva zavisi od tvoje pokornosti u ovoj stvari. Moraš uzeti svoju kćer, svoju kćer jedinicu, Rejčel, koju voliš, otići na svet zvani Hiperion i ponuditi je tamo kao žrtvu na jednom od mesta o kojima ću ti pričati."
<BR>
<BR>&nbsp;&nbsp;&nbsp;&nbsp;&nbsp;A Sol, kome se čitav san smučio, ali ga je zbog nečega i duboko uznemirio, okrenuo se i bacio nož daleko u mrak. Kada se ponovo okrenuo da pronađe svoju kći, prizor je izbledeo. Crvene oči visile su bliže nego ikad, i Sol je sada mogao da vidi da su one dragulji sa mnoštvom površina, veličine omanjih svetova.
<BR>&nbsp;&nbsp;&nbsp;&nbsp;&nbsp;Pojačani glas ponovo se javi:
<BR>
<BR>&nbsp;&nbsp;&nbsp;&nbsp;&nbsp;"Tako? Imao si svoju šansu, Vejntraube. Ako se predomisliš, znaš gde me možeš naći."
<BR>
<BR>&nbsp;&nbsp;&nbsp;&nbsp;&nbsp;I Sol se probudi napola zasmejan napola naježen zbog sna. Zabavljala ga je pomisao na to da čitav Talmud i Stari zavet nisu možda drugo do razvučena kosmička anegdota.
<BR>
<BR>&nbsp;&nbsp;&nbsp;&nbsp;&nbsp;Negde u vreme kada je Sol sanjao svoj san, Rejčel je na Hiperionu završavala svoju prvu godinu istraživanja. Ekipa od devet arheologa i šest fizičara smatrala je Utvrđenje Hronos opčinjavajućim, ali pretrpanim zbog turista i budućih hodočasnicima Šrajka, pa su posle prvih mesec dana, koje su proveli odlazeći i vraćajući se u hotel, postavili stalni logor između ruiniranog grada i malog kanjona u kom su se nalazile Vremenske grobnice.
<BR>&nbsp;&nbsp;&nbsp;&nbsp;&nbsp;Dok je polovina ekipe vršila iskopavanja na skorijoj lokaciji nedovršenog grada, dvoje Rejčelinih kolega pomagalo je njoj da katalogizuje sve oblike grobnica. Fizičari su završili sa antientropijskim poljima i provodili su dosta vremena u postavljanju raznobojnih zastavica kako bi označili granice takozvanih vremenskih plima.
<BR>&nbsp;&nbsp;&nbsp;&nbsp;&nbsp;Rejčelina ekipa usredsredila se na građevinu zvanu Sfinga, iako stvorenje predstavljeno u kamenu nije bilo ni čovek ni lav; možda uopšte nije bilo nikakvo stvorenje, iako su glatke linije na vrhu kamenog monolita nagoveštavale obline žive stvari, a uzdignuti dodaci budili pomisao na krila. Za razliku od drugih grobnica, koje su ležale otvorene i mogle su se lako ispitati, Sfinga je bila masa teških blokova izbušenih poput saća uskim hodnicima, od kojih su se neki sužavali do neprohodnosti a neki se širili nalik na auditorijum, ali nijedan nije vodio nikuda, osim natrag, sam u sebe. Nije bilo kripti, odaja sa blagom, opljačkanih sarkofaga, murala, ili tajnih prolaza, već samo lavirint besmislenih hodnika kroz oznojeni kamen.
<BR>&nbsp;&nbsp;&nbsp;&nbsp;&nbsp;Rejčel i njen ljubavnik, Melio Arundez, počeli su da prave mapu Sfinge, koristeći metod koji je bio u upotrebi najmanje sedam stotina godina, prvi put isproban u egipatskim piramidama, negde u dvadesetom veku. Poređavši osetljive detektore radijacije i kosmičkog zračenja na najnižoj tački Sfinge, snimali su vreme dolaska i obrasce skretanja čestica koje su prolazile kroz masu kamena iznad njih, u potrazi za skrivenim prostorijama ili prolazima koji se ne bi videli ni na radaru za dubinsko snimanje. Zbog pune turističke sezone i zabrinutosti hiperionskog Zakonodavnog veća da takvo istrživanje može oštetiti grobnice, Rejčel i Melio su odlazili tamo svake noći u ponoć, hodajući i puzeći pola sata kroz lavirint hodnika koji su opremili plavim svetlećim kuglama. Tamo su, dok su sedeli pod stotinama hiljada tona kamena, posmatrali instrumente do jutra i osluškivali u slušalicama zvonke zvuke čestica rođenih u utrobama umirućih zvezda.
<BR>&nbsp;&nbsp;&nbsp;&nbsp;&nbsp;Vremenske plime nisu predstavljale problem u Sfingi. Od svih grobnica, ona je, izgleda, bila najslabije zaštićena antientropijskim poljima i fizičari su pažljivo načinili mapu vremena kada naleti plime mogu da zaprete. Najviša plima bila je u 10.00 sati, da bi se povukla samo dvadeset minuta kasnije, ka grobnici od žada, pola kilometra južno. Turistima nije bilo dopušteno da se približe Sfingi posle 12.00 sati, a da bi se ostavio bezbednosni pojas, vlasti su naložile da svi moraju da izađu do 09.00. Ekipa fizičara postavila je hronotropske senzore na različitim mestima duž staza i prolaza između grobnica, kako bi ujedno upozorili posmatrače na varijacije u plimama i uzbunili posetioce.
<BR>&nbsp;&nbsp;&nbsp;&nbsp;&nbsp;Tri nedelje pre nego što se napunila godina dana istraživanja na Hiperionu, Rejčel se jedne noći probudila, ostavila svog usnulog ljubavnika i džipom se iz logora odvezla ka grobnicama. Ona i Melio su, naime, već bili zaključili da je blesavo da oboje svake noći posmatraju uređaje; sada su se smenjivali: jedno je radilo na lokaciji dok je drugo sređivalo podatke i pripremalo konačni projekt - radarsko pravljenje mapa dina između grobnice od žada i Obeliska.
<BR>&nbsp;&nbsp;&nbsp;&nbsp;&nbsp;Noć je bila sveža i divna. Obilje zvezda bilo je rasuto od horizonta do horizonta, četiri ili pet puta više nego na nebu koje je Rejčel gledala dok je rasla na Barnardovom Svetu. Niske dine šaputale su i premeštale se na snažnom lahoru koji je duvao s južnih planina.
<BR>&nbsp;&nbsp;&nbsp;&nbsp;&nbsp;Rejčel je na lokaciji zatekla svetla. Ekipa fizičara upravo je završavala radni dan i utovarivala džip. Proćaskala je s njima, popila šolju kafe dok su oni pakovali, a onda uzela svoj ranac i krenula na dvadesetpetominutni put do podruma Sfinge.
<BR>&nbsp;&nbsp;&nbsp;&nbsp;&nbsp;Rejčel se po stoti put zapitala ko je sagradio grobnice i sa kakvom svrhom. Datiranje građevinskog materijala bilo je beskorisno zbog učinka antientropijskog polja. Sama analiza grobnica u odnosu na eroziju kanjona i drugih geoloških pozicija u blizini nagoveštavala je starost od najmanje pola miliona godina. Osećala je da je arhitekta Vremenskih grobnica bio humanoidan, iako ništa osim grandioznosti građevina nije upućivalo na tako nešto. Prolazi u Sfingi svakako su vrlo malo otkrivali: neki su bili sasvim ljudski, po veličini i obliku, ali metrima dalje u istom hodniku sve se sužavalo do prolaza prečnika kanalizacione cevi, pa se potom pretvaralo u nešto veće i nepravilnije od prirodne pećine. Vrata, ako su se tako mogla nazvati, jer se nisu otvarala ni u šta posebno, bila su podjednako često trouglasta, trapezoidna ili desetostrana koliko i pravougaona.
<BR>&nbsp;&nbsp;&nbsp;&nbsp;&nbsp;Rejčel je poslednjih dvadeset metara puzala niz strmi nagib, pustivši ranac da klizi ispred nje. Sjajne kugle, koje nisu odavale toplotu, bojile su i nju i kamen plavičastom, beskrvnom boju. Kada je stigla do 'podruma', učini joj se da je stupila u haos ljudskih predmeta i mirisa. Nekoliko stolica na sklapanje ispunjavalo je središte malog prostora dok su detektori, osciloskopi i ostali pribor bili poređani kraj uskog stola uz severni zid. Na dasci postavljenoj na kozliće, duž suprotnog zida, nalazile su se šoljice za kafu, šah, polupojedena krofna, dve džepne knjige i plastična igračka - nekakav pas u suknjici od trave.
<BR>&nbsp;&nbsp;&nbsp;&nbsp;&nbsp;Rejčel se smesti, stavi termos sa kafom kraj igračke i proveri detektore kosmičkog zračenja. Činilo se da su podaci isti: nikakve skrivene prostorije ili prolazi, samo nekoliko niša koje čak ni dubinski radar nije registrovao. Ujutro će Melio i Stefan aktivirati dubinsku sondu, kako bi ubacili vlakno imažera i uzeli uzorak vazduha pre nego što počnu da kopaju mikromanipulatorom. Do sada je otkriveno desetak takvih niša, koje nisu sadržavale ništa zanimljivo. Vic u logoru glasio je: sledeća rupa neće biti veća od pesnice, u njoj će se nalaziti minijaturni sarkofag, majušne urne, mumijica, ili - kako je to Melio rekao - 'mali, malecni Tutankamon'.
<BR>&nbsp;&nbsp;&nbsp;&nbsp;&nbsp;Protivno navici, Rejčel isproba komunikacione veze na svom komlogu. Ništa. Obično je tako i bivalo pod četrdeset metara kamena. Govorili su o tome da razmotaju telefonsku žicu od podruma do površine, ali nije bilo preke potrebe za to, a sada im je vreme gotovo isteklo. Rejčel podesi prijemne kanale komloga da prate podatke detektora, a onda se smesti natrag, u iščekivanju duge, dosadne noći.
<BR>&nbsp;&nbsp;&nbsp;&nbsp;&nbsp;Postojala je divna priča o jednom faraonu sa Stare Zemlje - je li to bio Keops? - koji je odobrio građenje svoje ogromne piramide, saglasio se da pogrebna prostorija bude duboko ispod središta, a onda godinama ležao noću budan u klaustrofobičnoj panici, razmišljajući o svim tim tonama kamena iznad sebe, za čitavu večnost. Konačno je naredio da se pogrebna odaja premesti na dve trećine visine velike piramide. Krajnje neortodoksno. Rejčel je mogla da shvati vladarevo stanovište. Nadala se da - ko god on bio - sada bolje spava.
<BR>&nbsp;&nbsp;&nbsp;&nbsp;&nbsp;Rejčel umalo što nije i sama zadremala kada - u 2.15 - njen komlog zacvrkuta, detektori vrisnuše i ona skoči na noge. Prema senzorima, u Sfingi se odjednom pojavilo mnoštvo novih odaja, a neke su bile veće od čitave građevine. Rejčel uključi displej i vazduh se zamagli modelima koji su se menjali dok je posmatrala. Sheme hodnika zaokrenuše se same u sebe, poput zarotiranih Mebijusovih traka. Spoljni senzori ukazivali su na to da se gornji deo građevine izvija i savija kao polifleks na vetru - ili kao krila.
<BR>&nbsp;&nbsp;&nbsp;&nbsp;&nbsp;Rejčel je znala da je i pitanju nekakav višestruki kvar, ali još dok je pokušavala da sve ponovo odredi, diktirala je podatke i utiske u komlog. A tada se nekoliko stvari dogodi odjednom.
<BR>&nbsp;&nbsp;&nbsp;&nbsp;&nbsp;Ona začu kako neko vuče noge u hodniku iznad nje.
<BR>&nbsp;&nbsp;&nbsp;&nbsp;&nbsp;Svi displeji istovremeno zamreše.
<BR>&nbsp;&nbsp;&nbsp;&nbsp;&nbsp;Negde u lavirintu hodnika zakrešta alarm vremenskih plima.
<BR>&nbsp;&nbsp;&nbsp;&nbsp;&nbsp;Sva svetla se pogasiše.
<BR>&nbsp;&nbsp;&nbsp;&nbsp;&nbsp;Ovaj poslednji događaj nije imao smisla. Pakovanja instrumenata imala su sopstvene izvore energije i ostala bi osvetljena i za vreme nuklearnog napada. Lampa koju su koristili u podrumu imala je novu desetogodišnju energetsku bateriju. Sjajne kugle u hodnicima bile su bioluminescentne i energija im nije bila potrebna.
<BR>&nbsp;&nbsp;&nbsp;&nbsp;&nbsp;Svejedno, svetla su bila pogašena. Rejčel izvuče laser-lampu iz džepa na kolenu svog padobranskog kombinezona i aktivira ga. Ništa se ne dogodi.
<BR>&nbsp;&nbsp;&nbsp;&nbsp;&nbsp;Prvi put u životu, strava se spusti na Rejčel Vejntraub kao šaka oko srca. Nije mogla da diše. Deset sekundi terala je samu sebe da bude apsolutno nepokretna, čak i da ne sluša, već samo da čeka da se panika povuče. Kada je dovoljno popustila da joj omogući da diše bez dahtanja, ona pipajući nađe put do instrumenata i uključi ih. Nisu reagovali. Podiže komlog i pritisnu disključ. Ništa... što je, naravno, bilo nemoguće, imajući u vidu potpunu neranjivost i pouzdanost energetske baterije te stvari. I opet, ništa.
<BR>&nbsp;&nbsp;&nbsp;&nbsp;&nbsp;Sada je mogla da čuje kako joj udara bilo, ali se ponovo suprotstavila panici i krenula, pipajući, ka jedinom izlazu. Pomisao na to da pronađe put kroz lavirint u apsolutnoj tami budila joj je želju da vrisne, ali nije mogla da smisli ništa pametnije. Čekaj. U celom lavirintu Sfinge postojale su stare svetiljke, ali istraživačka ekipa okačila je sjajne kugle. Okačila ih. Spajala ih je perlonska nit, sve do površine.
<BR>&nbsp;&nbsp;&nbsp;&nbsp;&nbsp;Fino. Rejčel pipajući pronađe put ka izlazu, sa hladnim kamenom pod prstima. Je li i ranije bio ovako hladan?
<BR>&nbsp;&nbsp;&nbsp;&nbsp;&nbsp;Začu se jasno grebanje nečeg oštrog što se spuštalo prilaznim šahtom.
<BR>&nbsp;&nbsp;&nbsp;&nbsp;&nbsp;"Melio?" viknu Rejčel u tamu. "Tanja? Kurte?"
<BR>&nbsp;&nbsp;&nbsp;&nbsp;&nbsp;Grebanje se čulo veoma blizu. Rejčel ustuknu, oborivši instrument i stolicu u mraku. Nešto joj dodirnu kosu i ona zadahta, podigavši ruku.
<BR>&nbsp;&nbsp;&nbsp;&nbsp;&nbsp;Tavanica je bila nisko. Čvrsti kameni blok, kvadrat osnovice duge pet metara, kliznu još niže dok je dizala drugu ruku da ga dodirne. Otvor ka hodniku nalazio se na polovini visine zida. Rejčel se zatetura ka njemu, mašući rukama pred sobom kao da je slepa. Saplete se preko stolice na sklapanje, pronađe sto sa instrumentima, ode uz njega do suprotnog zida, oseti kako dno šahta ka hodniku nestaje dok se tavanica spuštala. Ona povuče prste samo sekund pre, inače bi bili odsečeni.
<BR>&nbsp;&nbsp;&nbsp;&nbsp;&nbsp;Rejčel sede u mraku. Osciloskop je grebao o tavanicu sve dok sto pod njim nije pukao i srušio se. Rejčel je okretala glavu levo-desno kratkim, očajničkim pokretima. Čulo se neko metalno struganje - gotovo nalik na disanje - nepun metar od nje. Ona poče da uzmiče, klizajući se po podu najednom punom razbijenih instrumenata. Disanje je bilo sve glasnije.
<BR>&nbsp;&nbsp;&nbsp;&nbsp;&nbsp;Nešto oštro i beskrajno hladno zgrabi je za ručni zglob.
<BR>&nbsp;&nbsp;&nbsp;&nbsp;&nbsp;Rejčel konačno vrisnu.
<BR>
<BR>&nbsp;&nbsp;&nbsp;&nbsp;&nbsp;U tim danima na Hiperionu nije bilo fetlinijskog predajnika. A ni kovit-brod HS Faro Siti nije bio sposoban za FTL komunikaciju. Tako su Sol i Sarai čuli za nesreću svoje kćeri tek kada je konzulat Hegemonije na Parvatiju poslao fetlinijsku poruku koledžu: Rejčel je povređena, nema opasnosti po život, ali je u nesvesti, i prebacuju je sa Parvatija na svet Mreže po imenu Renesansa Vektor, medicinskim bakljobrodom. Putovanje će potrajati nešto duže od deset dana brodskog vremena, sa vremenskim dugom od pet meseci. Tih pet meseci bili su prava agonija za Sola i njegovu ženu, i dok medicinski brod nije ušao u Renesansin dalekobacački neksus, hiljadu puta su pomišljali na najgore. Prošlo je osam godina otkako nisu videli Rejčel.
<BR>&nbsp;&nbsp;&nbsp;&nbsp;&nbsp;Medicinski centar u Da Vinčiju bio je lebdeći toranj održavan u vazduhu direktno emitovanom energijom. Pogled na more Komo oduzimao je dah, ali ni Sol ni Sarai nisu imali vremena za to dok su stupali sa nivoa na nivo u potrazi za svojom kćeri. Dr Sing i Melio Arundez sačekali su ih u odeljku za intenzivnu negu. Upoznavanje je bilo žurno.
<BR>&nbsp;&nbsp;&nbsp;&nbsp;&nbsp;"Rejčel?" upita Sarai.
<BR>&nbsp;&nbsp;&nbsp;&nbsp;&nbsp;"Spava", reče doktorka Sing. Bila je to visoka žena, aristokratskog držanja ali blagih očiju. "Koliko možemo da vidimo, Rejčel nije pretrpela nikakvu fizičku... ah... povredu. Ali u nesvesti je već nekih sedamnaest standardnih nedelja, po njenom vremenu. Tek su u poslednjih deset dana njeni moždani talasi registrovali duboki san umesto kome."
<BR>&nbsp;&nbsp;&nbsp;&nbsp;&nbsp;"Ne razumem", reče Sol. "Da li je na lokaciji došlo do nesreće? Do potresa mozga?"
<BR>&nbsp;&nbsp;&nbsp;&nbsp;&nbsp;"Nešto se dogodilo", reče Melio Arundez, "ali nismo sigurni šta. Rejčel je bila u jednom od starih zdanja... sama... Njen komlog i drugi instrumenti nisu registrovali ništa neuobičajeno. Ali, došlo je do naleta fenomena poznatog kao antientropijsko polje..."
<BR>&nbsp;&nbsp;&nbsp;&nbsp;&nbsp;"Vremenske plime", reče Sol. "Znamo za njih. Nastavite."
<BR>&nbsp;&nbsp;&nbsp;&nbsp;&nbsp;Arundez klimnu glavom i raširi ruke kao da vaja u vazduhu. "Došlo je do... naleta polja... pre nalik na cunami nego na plimu... Sfinga... objekat u kome se Rejčel nalazila... bila je potpuno poplavljena. Hoću da kažem, nije bilo fizičkog oštećenja, ali Rejčel je bila bez svesti kada smo je pronašli..." On se okrenu doktorki Sing za pomoć.
<BR>&nbsp;&nbsp;&nbsp;&nbsp;&nbsp;"Vaća kći bila je u komi", reče doktorka. "Nije bilo moguće staviti je u tom stanju u kriogensku fugu."
<BR>&nbsp;&nbsp;&nbsp;&nbsp;&nbsp;"Znači prošla je kroz kvantni skok bez fuge?" upita Sol. Čitao je o psihološkim oštećenjima kod putnika koji su direktno osetili Hokingov efekt.
<BR>&nbsp;&nbsp;&nbsp;&nbsp;&nbsp;"Ne, ne", umiri ih Sing. "Bila je nesvesna na način koji ju je zaštitio isto tako dobro kao i stanje fuge."
<BR>&nbsp;&nbsp;&nbsp;&nbsp;&nbsp;"Je li povređena?" upita Sarai.
<BR>&nbsp;&nbsp;&nbsp;&nbsp;&nbsp;"Ne znamo", reče Singova. "Svi životni signali vratili su se gotovo na normalu. Aktivnost moždanih talasa bliži se svesnom stanju. Problem je u tome što izgleda da je njeno telo apsorbovalo... to jest, izgleda da ju je antientropijsko polje kontaminiralo."
<BR>&nbsp;&nbsp;&nbsp;&nbsp;&nbsp;Sol protrlja čelo. "Nalik na radijacionu bolest?"
<BR>&nbsp;&nbsp;&nbsp;&nbsp;&nbsp;Doktorka Sing je oklevala. "Ne baš... ah... ovakav slučaj uopšte nije poznat. Specijalisti za bolesti starenja treba danas popodne da stignu sa Tau Ceti Centra, Lususa i Metaksasa."
<BR>&nbsp;&nbsp;&nbsp;&nbsp;&nbsp;Sol pogleda ženu u oči. "Doktore, da li vi to govorite da je Rejčel zaražena nekakvom bolešĆu starenja na Hiperionu?" Zastao je na sekund kako bi pretražio pamćenje. "Nečim poput Metuzalemovog sindroma ili rane Alzhajmerove bolesti?"
<BR>&nbsp;&nbsp;&nbsp;&nbsp;&nbsp;"Ne", reče Singova, "u stvari, bolest vaše kćeri nema ime. Ovdašnji lekari zovu to Merlinovom bolešću. Vidite... vaša kći stari normalnom brzinom... ali, koliko mi možemo da ustanovimo, stari unazad."
<BR>&nbsp;&nbsp;&nbsp;&nbsp;&nbsp;Sarai se izdvoji iz grupe i zagleda u Singovu kao da je doktorka poludela. "Hoću da vidim svoju kćer", reče ona, tiho ali veoma čvrsto. "Hoću da vidim Rejčel, smesta."
<BR>
<BR>&nbsp;&nbsp;&nbsp;&nbsp;&nbsp;Rejčel se probudila manje od četrdeset sati posle Solovog i Sarainog dolaska. Nekoliko minuta kasnije sedela je u krevetu i pričala, dok su se lekari i tehničari tiskali oko nje. "Mama! Tata! Šta ćete vi ovde?" Pre nego što je ijedno od njih stiglo da odgovori, ona pogleda oko sebe i trepnu. "Čekajte malo, gde je to ovde? Jesmo li u Kitsu?"
<BR>&nbsp;&nbsp;&nbsp;&nbsp;&nbsp;Majka je uze za ruku. "Nalazimo se u bolnici u Da Vinčiju, dušo. Na Renesansi Vektor."
<BR>&nbsp;&nbsp;&nbsp;&nbsp;&nbsp;Rejčeline oči raširiše se gotovo komično. "Na Renesansi? Nalazimo se u Mreži?" Ona pogleda oko sebe potpuno zbunjena.
<BR>&nbsp;&nbsp;&nbsp;&nbsp;&nbsp;"Rejčel, čega se poslednjeg sećaš?" upita doktorka Sing.
<BR>&nbsp;&nbsp;&nbsp;&nbsp;&nbsp;Mlada žena pogleda lekarku s nerazumevanjem. "Poslednje čega se... čega se sećam jeste da sam zaspala kraj Melija posle..." Ona pogleda roditelje i dodirnu obraze vršcima prstiju. "Melio? Ostali? Jesu li oni..."
<BR>&nbsp;&nbsp;&nbsp;&nbsp;&nbsp;"Svi iz ekspedicije su dobro", umiri je doktorka Sing. "Vi ste imali malu nezgodu. Prošlo je oko sedamnaest nedelja. Ponovo ste u Mreži. Bezbedni. Svi iz vaše grupe su dobro."
<BR>&nbsp;&nbsp;&nbsp;&nbsp;&nbsp;"Sedamnaest nedelja..." Pod ostacima osunčanog tena, Rejčel je bila veoma bleda.
<BR>&nbsp;&nbsp;&nbsp;&nbsp;&nbsp;Sol je uze za ruku. "Kako se osećaš, malena?" Srce mu je parala slabost njenog uzvratnog stiska na prstima.
<BR>&nbsp;&nbsp;&nbsp;&nbsp;&nbsp;"Ne znam, tata", uspe ona da izgovori. "Umorno. Nesigurno. Zbunjeno."
<BR>&nbsp;&nbsp;&nbsp;&nbsp;&nbsp;Sarai sede na krevet i zagrli je. "U redu je, mila, sve će biti u redu."
<BR>&nbsp;&nbsp;&nbsp;&nbsp;&nbsp;Melio uđe u sobu, neobrijan, kose razbarušene od spavanja u spoljnom salonu. "Rejč?"
<BR>&nbsp;&nbsp;&nbsp;&nbsp;&nbsp;Rejčel ga pogleda iz sigurnosti majčinog naručja. "Zdravo", reče ona, gotovo stidljivo. "Vratila sam se."
<BR>
<BR>&nbsp;&nbsp;&nbsp;&nbsp;&nbsp;Solovo mišljenje bilo je i ranije, a sada se to potvrdilo, da medicina uistinu nije mnogo napredovala od vremena pijavica i hladnih obloga; u današnje vreme vrteli su čoveka u centrifugi, preuređivali telesno magnetsko polje; bombardovali žrtve zvučnim talasima, špijunirali ćelije kako bi ispitali RNA, a onda priznavali svoje neznanje, istina - ne istupajući i ne iskazujući to otvoreno. Jedino što se izmenilo bili su računi, koji su postali veći.
<BR>&nbsp;&nbsp;&nbsp;&nbsp;&nbsp;Dremao je u stolici kada ga probudi Rejčelin glas.
<BR>&nbsp;&nbsp;&nbsp;&nbsp;&nbsp;"Tata?"
<BR>&nbsp;&nbsp;&nbsp;&nbsp;&nbsp;On se uspravi, posegnu za njenom rukom. "Tu sam, malena."
<BR>&nbsp;&nbsp;&nbsp;&nbsp;&nbsp;"Gde sam, tata? Šta se desilo?"
<BR>&nbsp;&nbsp;&nbsp;&nbsp;&nbsp;"Nalaziš se u bolnici na Renesansi, mila. Imala si nezgodu na Hiperionu. Sada si dobro, osim što ti to malo utiče na pamćenje."
<BR>&nbsp;&nbsp;&nbsp;&nbsp;&nbsp;Rejčel mu stegnu ruku. "Bolnica? U Mreži? Kako sam dospela ovamo? Koliko sam već ovde?"
<BR>&nbsp;&nbsp;&nbsp;&nbsp;&nbsp;"Oko pet nedelja", šapnu Sol. "Šta je poslednje čega se sećaš, Rejčel?"
<BR>&nbsp;&nbsp;&nbsp;&nbsp;&nbsp;Ona se uspravi uz jastuke i dodirnu čelo, opipavši tamo majušne senzore. "Melio i ja smo bili na sastanku. Razgovarali smo sa ekipom o tome da postavimo opremu za pretraživanje u Sfingu. O... tata... nisam ti rekla za Melija... on je..."
<BR>&nbsp;&nbsp;&nbsp;&nbsp;&nbsp;"Da", reče Sol i pruži Rejčel njen komlog. "Evo, malena. Saslušaj ovo." On izađe iz sobe.
<BR>&nbsp;&nbsp;&nbsp;&nbsp;&nbsp;Rejčel dodirnu disključ i trepnu kada joj se obrati njen rođeni glas. "O-kej, Rejč, upravo si se probudila. Zbunjena si. Ne znaš kako si dospela tu. E, pa nešto se dogodilo sa tobom, mala. Saslušaj.
<BR>&nbsp;&nbsp;&nbsp;&nbsp;&nbsp;Snimam ovo dvanaestog dana Desetog meseca, godine Hedžire 457, po starom računanju vremena, 2739. godine nove ere. Da, znam da je to pola standardne godine kasnije od poslednje stvari koje se sećaš. Slušaj.
<BR>&nbsp;&nbsp;&nbsp;&nbsp;&nbsp;Nešto se dogodilo u Sfingi. Zahvatila te je vremenska plima. To te je izmenilo. Stariš unazad, koliko god to glupo zvučalo. Sa svakim minutom telo ti je sve mlađe, iako to sada nije ono važno. Kada spavaš... kada mi spavamo... zaboravljaš. Izgubiš još jedan dan iz sećanja na vreme koje je prethodilo nesreći, i sve posle toga. Nemoj me pitati zbog čega. Lekari ne znaju. Stručnjaci ne znaju. Ako želiš analogiju, pomisli samo na virus-pantljičaru... jedan od onih starih... koji ti gricka podatke u komlogu... unazad od poslednjeg unosa.
<BR>&nbsp;&nbsp;&nbsp;&nbsp;&nbsp;Ne znaju ni zašto do gubitka sećanja dolazi dok spavaš. Pokušali su sa sredstvima za suzbijanje sna, ali posle tridesetak sati prosto pređeš na izvesno vreme u katatoniju i virus svejedno obavi svoje. Prema tome, nema veze.
<BR>&nbsp;&nbsp;&nbsp;&nbsp;&nbsp;Znaš šta? Ovo pričanje o samoj sebi u trećem licu nekako je terapeutsko. U stvari, ležim ovde i čekam da me odvedu gore na snimanje, znajući da ću zaspati kada se vratim... znajući da ću ponovo sve zaboraviti... i od toga se useravam od straha.
<BR>&nbsp;&nbsp;&nbsp;&nbsp;&nbsp;O-kej, pritisni taster za brze informacije i dobićeš pripremljeni pregled koji će ti omogućiti da saznaš šta se sve dogodilo posle nesreće. O... tu su i mama i tata, i znaju za Melija. Ali ja ne znam toliko koliko sam znala ranije. Kada smo prvi put s njim vodila ljubav, mmm? Drugog meseca boravka na Hiperionu? Onda imamo još samo nekoliko nedelja, Rejčel, a potom ćemo biti samo poznanici. Uživaj u sećanjima dok možeš, devojko.
<BR>&nbsp;&nbsp;&nbsp;&nbsp;&nbsp;Pozdravlja te jučerašnja Rejčel."
<BR>&nbsp;&nbsp;&nbsp;&nbsp;&nbsp;Sol uđe i zateče svoju kćer kako sedi u krevetu, i čvrsto stiska komlog, lica bledog i prestravljenog. "Tata..."
<BR>&nbsp;&nbsp;&nbsp;&nbsp;&nbsp;On priđe da sedne kraj nje i pusti je da se isplače... dvadeseti put zaredom.
<BR>
<BR>&nbsp;&nbsp;&nbsp;&nbsp;&nbsp;Osam standardnih nedelja pošto je stigla na Renesansu, Sol i Sarai oprostili su se od Rejčel i Melija kod dalekobacačke multi-stanice, a onda se vratili kući, na Barnardov Svet.
<BR>&nbsp;&nbsp;&nbsp;&nbsp;&nbsp;"Mislim da ona ne bi trebalo da izlazi iz bolnice", mrmljala je Sarai dok su leteli večernjim šatlom za Kroford. Kontinent je bio mozaik za žetvu spremnih pravougaonika pod njima.
<BR>&nbsp;&nbsp;&nbsp;&nbsp;&nbsp;"Majko", reče Sol, dodirnuvši joj koleno, "lekari bi je tamo zadržali doveka. Ali, sada to rade samo zbog sopstvene radoznalosti. Učinili su sve što su mogli da joj pomognu... i ništa. Ona mora da živi."
<BR>&nbsp;&nbsp;&nbsp;&nbsp;&nbsp;"Ali, zašto je otišla... s njim?" reče Sarai. "Jedva ga poznaje."
<BR>&nbsp;&nbsp;&nbsp;&nbsp;&nbsp;Sol uzdahnu i zavali se u jastuke sedišta. "Za dve nedelje uopšte ga se neće sećati", reče on. "Bar ne onako kao sada. Stavi se na njeno mesto, majko. Svakodnevna borba za ponovnu orijentaciju u poludelom svetu. Ima dvadeset pet godina i zaljubljena je. Pusti je da bude srećna."
<BR>&nbsp;&nbsp;&nbsp;&nbsp;&nbsp;Sarai okrenu lice ka prozoru i njih dvoje se zajedno, ne progovarajući, zagledaše u crveno sunce koje je visilo kao privezani balon na rubu večeri.
<BR>
<BR>&nbsp;&nbsp;&nbsp;&nbsp;&nbsp;Solu je prilično odmakao drugi semestar kada se Rejčel javila. Bila je to jednosmerna poruka preko dalekobacačkog kabla sa Friholma i njena slika visila je u središtu stare holojame kao poznati fuh.
<BR>&nbsp;&nbsp;&nbsp;&nbsp;&nbsp;"Zdravo, mama. Zdravo, tata. Izvinite što u poslednjih nekoliko nedelja nisam pisala ni zvala. Pretpostavljam da znate da sam napustila univerzitet. I Melija. Pokušaj da uzmem novi predmet na diplomskom nivou bio je glup. Prosto bih u utorak zaboravila sve što se pričalo u ponedeljak. Čak i sa diskovima i podsećanjima u komlogu, bila je to unapred izgubljena bitka. Možda se ponovo upišem na studentski program... toga se potpuno sećam! Samo se šalim.
<BR>&nbsp;&nbsp;&nbsp;&nbsp;&nbsp;Sa Melijom je isto tako bilo suviše teško. Ili mi tako kažu moje beleške. Nije krivica u njemu, sigurna sam u to. Bio je nežan, strpljiv i pun ljubavi sve do kraja. Prosto... pa, ne možeš svakog dana iznova počinjati vezu. Stan je bio pun naših fotografija, beleški koje sam napravila o nama, naših holoa sa Hiperiona, ali... znate. Ujutro bi on bio potpuni stranac. Popodne bih počela da verujem u ono što smo imali, iako ne bih mogla da se setim. Uveče, plakala bih mu u naručju... A onda, pre ili kasnije, zaspala bih. Ovako je bolje."
<BR>&nbsp;&nbsp;&nbsp;&nbsp;&nbsp;Rejčelina slika zastade, okrenu se kao da namerava da prekine kontakt, a onda se umiri. Ona im se osmehnu. "I tako, u svakom slučaju, napustila sam školu za neko vreme. Medicinski centar na Friholmu traži da neprestano budem tamo, ali morao bi da stane u red... imam ponudu sa Istraživačkog instituta na Tau Cetiju, koju je teško odbiti. Oni nude... mislim da to zovu 'istraživačkim honorarom'... što je iznos veći od onoga koji smo platili za četiri godine u Najtenhelzeru i čitav Rajhs zajedno.
<BR>&nbsp;&nbsp;&nbsp;&nbsp;&nbsp;Odbila sam ih. Ipak idem tamo, kao spoljni pacijent, mada me serije RNA transplanata ostavljaju sa modricama i depresijom. Naravno, možda sam depresivna prosto zato što svakog jutra ne mogu da se setim odakle mi modrice. Ha-ha.
<BR>&nbsp;&nbsp;&nbsp;&nbsp;&nbsp;U svakom slučaju, ostaću neko vreme s Tanjom, a onda možda... mislila sam da se možda na neko vreme vratim kući. U drugom mesecu mi je rođendan... ponovo ću napuniti dvadeset dve. Uvrnuto, a? Svejedno, mnogo je lakše biti s ljudima koje znam, a Tanju sam upoznala neposredno pošto sam prešla ovamo, kad su mi bile dvadeset dve... mislim da razumete.
<BR>&nbsp;&nbsp;&nbsp;&nbsp;&nbsp;Dakle... je li moja stara soba još tamo, mama, ili si je preuredila u salon za ma-džong, kao što si uvek pretila? Pišite ili mi se javite. Sledeći put prikupiću pare za dvosmerno, tako da zaista možemo da razgovaramo. Prosto sam... valjda sam mislila..."
<BR>&nbsp;&nbsp;&nbsp;&nbsp;&nbsp;Rejčel mahnu. "Moram da idem. Vidimo se, aligatori <EM>Dečja pošalica sa Stare Zemlje koja se, očigledno, očuvala i posle osam vekova. U originalu: See ya later, alligator, na šta sledi odgovor: After a while, crocodile. - Prim. prev.</EM>. Volim vas oboje."
<BR>
<BR>&nbsp;&nbsp;&nbsp;&nbsp;&nbsp;Sol je odleteo u Busard Siti nedelju dana pre Rejčelinog rođendana, da je sačeka na jedinom javnom dalekobacačkom terminalu na tom svetu. Prvi ju je video, dok je stajala sa prtljagom blizu cvetnog sata. Izgledala je mlada, ali ne primetno mlađa nego kada se oprostila s njima na Renesansi Vektor. No, shvati Sol, u njenom držanju bilo je manje sigurnosti. On odmahnu glavom kako bi se rešio takvih misli, pozva je i potrča da je zagrli.
<BR>&nbsp;&nbsp;&nbsp;&nbsp;&nbsp;Izraz šoka na njenom licu kada ju je pustio bio je tako dubok da nije mogao da ga previdi. "Šta je bilo, šećeru? Šta nije u redu?"
<BR>&nbsp;&nbsp;&nbsp;&nbsp;&nbsp;Bila je to jedna od samo nekoliko prilika kada je video da mu je kći ostala bez reči.
<BR>&nbsp;&nbsp;&nbsp;&nbsp;&nbsp;"Ja... ti... zaboravila sam", zamucala je. Ona odmahnu glavom na onaj poznati način i uspe joj da se smeje i plače istovremeno. "Izgledaš malo drugačije, tata, to je sve. Sećam se svog odlaska odavde kao da je... bukvalno... bio juče. Kada sam ti videla... kosu..." Rejčel prekri usta.
<BR>&nbsp;&nbsp;&nbsp;&nbsp;&nbsp;Sol pređe rukom preko ćele. "A, da", reče on, najednom blizu toga da se i sam nasmeje i rasplače. "Sa svim tvojim školovanjem i putovanjima, prošlo je više od jedanaest godina. Star sam. I ćelav." On ponovo raširi ruke. "Dobrodošla natrag, malena."
<BR>&nbsp;&nbsp;&nbsp;&nbsp;&nbsp;Rejčel kroči u zaštitinički krug njegovog zagrljaja.
<BR>&nbsp;&nbsp;&nbsp;&nbsp;&nbsp;Nekoliko meseci stvari su išle dobro. Rejčel se osećala sigurnije sa poznatim stvarima oko sebe i za Sarai je jad zbog bolesti njihove kćeri privremeno bio potisnut zadovoljstvom što je ona ponovo kod kuće.
<BR>&nbsp;&nbsp;&nbsp;&nbsp;&nbsp;Rejčel je svakog jutra ustajala rano i gledala svoju privatnu 'predstavu orijentacije' koja se, Sol je to znao, sastojala od slika njega i Sarai desetinu godina starijih nego što ih se ona sećala. Pokušavao je da zamisli kako joj to izgleda: budila se u svom krevetu, sa svežim pamćenjem i sa dvadeset dve godine, kod kuće na raspustu, pre nego što će poći na fakultet na drugom svetu, samo da bi zatekla svoje roditelje naglo ostarele, stotinu sitnih promena u kući i gradu, drugačije vesti... godine istorije koje su prošle kraj nje.
<BR>&nbsp;&nbsp;&nbsp;&nbsp;&nbsp;Sol to nije mogao da zamisli.
<BR>
<BR>&nbsp;&nbsp;&nbsp;&nbsp;&nbsp;Njihova prva greška bila je što su popustili pred Rejčelinom željom i pozvali sve njene stare prijatelje na slavlje povodom dvadeset drugog rođendana: ista ekipa koja ga je proslavila prvi put - neodoljiva Niki, Don Stjuart i njegov prijatelj Hauard, Kati Obeg i Marta Tin, njena najbolja drugarica, Lina Mek Kajler - svi oni su tada tek bili završili koledž i skinuli sa sebe čaure detinjstva kako bi krenuli u novi život.
<BR>&nbsp;&nbsp;&nbsp;&nbsp;&nbsp;Rejčel ih je sve videla posle svog povratka. Ali spavala je... i zaboravila. A Sol i Sarai se ovaj put nisu setili da je zaboravila.
<BR>&nbsp;&nbsp;&nbsp;&nbsp;&nbsp;Niki je imala trideset četiri standardne godine, i dvoje dece - još je bila energična, još je bila neodoljiva, ali, po Rejčelinim standardima, drevna. Don i Hauard su pričali o svojim investicijama, o sportskim uspesima svoje dece i odmoru koji se bližio. Kati je bila zbunjena, i samo dvaput je razgovarala sa Rejčel, oba puta kao da razgovara sa nekom varalicom. Marta je bila neskriveno ljubomorna zbog Rejčeline mladosti. Lina, koja je u proteklim godinama postala revnosni zen-gnostik, plakala je i rano otišla.
<BR>&nbsp;&nbsp;&nbsp;&nbsp;&nbsp;Kada su svi otišli, Rejčel je sedela u neredu koji je posle proslave ostao u dnevnoj sobi i zurila u polupojedeni kolač. Nije plakala. Pre nego što se popela na sprat, zagrlila je majku i šapnula ocu: "Tata, molim te da mi ne dozvoliš da ponovo učinim nešto slično."
<BR>&nbsp;&nbsp;&nbsp;&nbsp;&nbsp;A onda je otišla gore da spava.
<BR>
<BR>&nbsp;&nbsp;&nbsp;&nbsp;&nbsp;Tog proleća Sol je ponovo usnio onaj san. Bio je izgubljen na nekom velikom, mračnom mestu koje su osvetljavala samo dva oka. Nije mu se učinilo apsurdno kada je ravan glas rekao:
<BR>&nbsp;&nbsp;&nbsp;&nbsp;&nbsp;"Sole! Uzmi svoju kćer, svoju kćer jedinicu, Rejčel, koju voliš, pa idi na svet zvani Hiperion i ponudi je tamo kao žrtvu na jednom od mesta o kojima ću ti pričati."
<BR>&nbsp;&nbsp;&nbsp;&nbsp;&nbsp;A Sol je vrisnuo u tamu:
<BR>&nbsp;&nbsp;&nbsp;&nbsp;&nbsp;"Već je imaš, pseto! Šta moram da uradim da bih je dobio natrag? Reci mi! Reci mi, proklet bio!"
<BR>&nbsp;&nbsp;&nbsp;&nbsp;&nbsp;Sol Vejntraub se probudio u znoju, sa suzama u očima i gnevom u srcu. Osećao je kako u drugoj sobi veliki crv proždire njegovu kćer dok spava.
<BR>&nbsp;&nbsp;&nbsp;&nbsp;&nbsp;U mesecima koji su usledili, Sol je postao opsednut prikupljanjem informacija o Hiperionu, Vremenskim grobnicama i Šrajku. Kao iskusni istraživač bio je zapanjen kada je ustanovio da postoji tako malo čvrstih podataka o tako provokativnoj temi. Postojala je Crkva Šrajka, naravno - na Barnardovom Svetu nije bilo hramova, ali na mnogima u Mreži jeste - ali uskoro je saznao da je potraga po literaturi za čvrstim informacijama o Kultu Šrajka nalik na pokušaje da se sačini mapa Sarnata posetom budističkom manastiru. Vreme se pominjalo u dogmi Crkve Šrajka, ali samo u tom smislu da je Šrajk navodno '...Vanvremenski anđeo osvete', da se stvarno vreme okončalo za ljudsku rasu kada je Stara Zemlja umrla i da su četiri veka protekla posle toga 'lažno vreme'. Sol je u njihovim traktatima našao uobičajenu kombinaciju dvosmislenosti i čupkanja maljica iz pupka, zajedničku za većinu religija. Opet, nameravao je da poseti hram Crkve Šrajka čim ispita stvari važnije za njegovo istraživanje.
<BR>&nbsp;&nbsp;&nbsp;&nbsp;&nbsp;Melio Arundez je pokrenuo novu ekspediciju na Hiperion, takođe pod sponzorstvom Rajhs univerziteta, ovaj put u cilju izolovanja i shvatanja fenomena vremenskih plima koje su kod Rejčel izazvale Merlinovu bolest. Glavni napredak sastojao se u odluci Protektorata Hegemonije da na tu ekspediciju pošalje i fetlinijski primopredajnik i instalira u Konzulatu Hegemonije u Kitsu. Čak i tako, proći će više od tri godine Mrežinog vremena pre nego što ekspedicija stigne na Hiperion. Solov prvi poriv bio je da krene sa Arundezom i njegovom ekipom - svaka holodrama bi svakako poslala glavne likove da se vrate na poprište zbivanja. Ali za samo nekoliko minuta prebrodio je taj instinktivni poriv. On je bio istoričar i filosof; njegov doprinos ekspediciji bio bi neznatan, u najboljem slučaju. Rejčel je i dalje imala interesovanje i sposobnosti dobro obučenog budućeg arheologa pred diplomom, ali te sposobnosti svakog dana su se sve više smanjivale, i Sol nije video nikakvu korist od njenog povratka na mesto nesreće. Svaki dan bio bi šok za nju, budila bi se na nepoznatom svetu, u misiji koja zahteva njoj nepoznate sposobnosti. Sarai tako nešto ne bi dopustila.
<BR>&nbsp;&nbsp;&nbsp;&nbsp;&nbsp;Sol je prekinuo rad na svojoj novoj knjizi - analiza Kjerkegorovih teorija o etici kao kompromisnoj moralnosti, primenjena na pravnu mašineriju Hegemonije - i usredsredio se na sakupljanje tajanstvenih podataka o vremenu, o Hiperionu i o priči o Abrahamu.
<BR>&nbsp;&nbsp;&nbsp;&nbsp;&nbsp;Meseci provedeni u uobičajenom poslu i prikupljanju informacija nisu mogli da zadovolje njegovu potrebu za delanjem. Povremeno je iskaljivao svoju osujećenost na medicinskim i naučnim specijalistima koji su stizali, poput reke hodočasnika u svetom hramu, da pregledaju Rejčel.
<BR>&nbsp;&nbsp;&nbsp;&nbsp;&nbsp;'Do đavola, kako je to moguće!" vrisnuo je na jednog malog specijalistu koji je načinio tu grešku da pokaže samozadovoljstvo i snishodljivost prema pacijentkinjinom ocu. Lekar je imao tako ćosavu glavu da mu je lice ličilo na linije nacrtane na bilijarskoj kugli."Počela je da se smanjuje!" vikao je Sol, bukvalno zakopčavajući stručnjaka koji je uzmicao. "Neprimetno, ali koštana masa se smanjuje. Kako uopšte može da počne da ponovo postaje dete? Kako je to, kog đavola, u skladu sa zakonom o očuvanju mase?"
<BR>&nbsp;&nbsp;&nbsp;&nbsp;&nbsp;Stručnjak je zaustio nešto, ali bio je previše uzdrman da bi progovorio. Njegov bradati kolega odgovorio je umesto njega. "M. Vejntraube", rekao je on, "ser. Morate shvatiti da vašu kćer trenutno nastanjuje... ah... mislite o tome kao o lokalizovanoj oblasti entropije okrenutoj naopako."
<BR>&nbsp;&nbsp;&nbsp;&nbsp;&nbsp;Sol se obrnu ka drugom čoveku. "Da li vi to govorite da je ona prosto strpana u mehur povratka unazad?"
<BR>&nbsp;&nbsp;&nbsp;&nbsp;&nbsp;"Ah... ne", reče ovaj, trljajući nervozno bradu. "Možda je bolja analogija to da je... bar biološki... mehanizam života i metabolizma okrenut u suprotnom smeru... ah..."
<BR>&nbsp;&nbsp;&nbsp;&nbsp;&nbsp;"Besmislica", odbrusi Sol. "Ona ne izbacuje izmet kako bi se hranila, niti povraća ono što unese. Šta je sa neurološkom aktivnošću? Okrenite elektrohemijske impulse u suprotnom smeru i dobićete besmislice. Njen mozak funkcioniše, gospodo... ono što nestaje jeste njeno pamćenje. Zašto, gospodo? Zašto?"
<BR>&nbsp;&nbsp;&nbsp;&nbsp;&nbsp;Specijalista konačno dođe do glasa. "Ne znamo zašto, M. Vejntraube. Matematički, telo vaše kćeri podseća na vremenski obrnutu jednačinu... ili možda na predmet koji je prošao kroz brzo rotirajuću crnu rupu. Ne znamo kako se to dogodilo, niti zašto se ono što je fizički nemoguće u ovom trenutku dešava, M. Vejntraube. Prosto ne znamo dovoljno."
<BR>&nbsp;&nbsp;&nbsp;&nbsp;&nbsp;Sol se rukova s obojicom. "Fino. To je sve što sam želeo da znam, gospodo. Želim vam srećan put natrag."
<BR>
<BR>&nbsp;&nbsp;&nbsp;&nbsp;&nbsp;Za svoj dvadeset prvi rođendan, Rejčel je došla do Solovih vrata jedan sat pošto su svi otišli na spavanje. "Tata?"
<BR>&nbsp;&nbsp;&nbsp;&nbsp;&nbsp;"Šta je bilo, malena?" Sol obuče kućni ogrtač i pridruži joj se na vratima. "Ne možeš da spavaš?"
<BR>&nbsp;&nbsp;&nbsp;&nbsp;&nbsp;"Nisam spavala već dva dana", šapnu ona. "Uzela sam sredstva protiv spavanja kako bih mogla da prođem kroza sve ono što sam ostavila u fajlu 'Hoćeš da znaš'."
<BR>&nbsp;&nbsp;&nbsp;&nbsp;&nbsp;Sol klimnu glavom.
<BR>&nbsp;&nbsp;&nbsp;&nbsp;&nbsp;"Tata, da li bi sišao i popio neko piće sa mnom? Htela bih da razgovaramo o nekim stvarima."
<BR>&nbsp;&nbsp;&nbsp;&nbsp;&nbsp;Sol uze naočari sa noćnog stočića i pridruži joj se u prizemlju.
<BR>&nbsp;&nbsp;&nbsp;&nbsp;&nbsp;Ispostavilo se da je to bio prvi i jedini put da se Sol napio sa svojom kćerkom. Nije to bilo bučno pijanstvo - neko vreme su ćaskali, onda su počeli da pričaju viceve i zbijaju šale, sve dok se oboje nisu počeli previše jako kikotati da bi nastavili. Rejčel je počela da priča novu priču, srknula viski baš kad je bilo najsmešnije, i gotovo izbacila viski kroz nos, toliko se jako smejala. Oboje su mislili da je to nešto najsmešnije što se ikada desilo.
<BR>&nbsp;&nbsp;&nbsp;&nbsp;&nbsp;"Doneću drugu bocu", reže Sol kad su mu suze prestale. "Dekan Mur dao mi je nekakav skoč za prošli Božić... bar tako mislim."
<BR>&nbsp;&nbsp;&nbsp;&nbsp;&nbsp;Kada se vratio, hodajući pažljivo, Rejčel je sedela na kauču i češljala kosu prstima. On joj nasu malo, i njih dvoje nastaviše neko vreme da piju u tišini.
<BR>&nbsp;&nbsp;&nbsp;&nbsp;&nbsp;"Tata?"
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Prošla sam kroz čitavu stvar. Videla sam sebe, saslušala sebe, videla holoe Line i ostalih koji su sada sredovečni..."
<BR>&nbsp;&nbsp;&nbsp;&nbsp;&nbsp;"Teško da su sredovečni", reče Sol. "Lina sledećeg meseca navršava trideset petu..."
<BR>&nbsp;&nbsp;&nbsp;&nbsp;&nbsp;"Pa, stara je, znaš na šta mislim. U svakom slučaju, pročitala sam medicinske izvode, videla fotose sa Hiperiona, i znaš šta?"
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Ne verujem ni u šta od svega toga, tata."
<BR>&nbsp;&nbsp;&nbsp;&nbsp;&nbsp;Sol spusti piće i pogleda svoju kćer. Lice joj je bilo punije nego ranije, manje prefinjeno. I još lepše.
<BR>&nbsp;&nbsp;&nbsp;&nbsp;&nbsp;"Mislim, verujem", reče ona uz kratak, preplašeni smeh. "Ti i mama ne biste smislili tako surovu šalu. Osim toga, tu je i vaša... vaša starost... vesti, i sve to. Znam da je sve to stvarno, ali ne verujem. Shvataš šta hoću da kažem, tata?"
<BR>&nbsp;&nbsp;&nbsp;&nbsp;&nbsp;"Da", reče Sol.
<BR>&nbsp;&nbsp;&nbsp;&nbsp;&nbsp;"Mislim, probudila sam se jutros i pomislila: Super... sutra je ispit iz paleontologije, a ja jedva da sam se spremala za njega. Radovala sam se što ću pokazati neke stvarčice Rodžeru Šermanu... on smatra da je tako pametan."
<BR>&nbsp;&nbsp;&nbsp;&nbsp;&nbsp;Sol otpi. "Rodžer je poginuo pre tri godine u padu aviona južno od Busarda", reče on. Ne bi to rekao da se nije toliko nalio viskijem, ali morao je da ustanovi da li se u Rejčel krije neka druga Rejčel.
<BR>&nbsp;&nbsp;&nbsp;&nbsp;&nbsp;"Znam", reče Rejčel i privuče kolena do brade. "Tražila sam podatke o svakome poznatom. Grem je mrtav. Profesor Ajkhard više ne predaje. Niki se udala za nekog... trgovca. Dosta toga se dogodi za četiri godine."
<BR>&nbsp;&nbsp;&nbsp;&nbsp;&nbsp;"Za više od jedanaest godina", reče Sol. "Putovanje do Hiperiona i povratak sa njega ostavilo te je šest godina iza nas koji smo ostali kod kuće."
<BR>&nbsp;&nbsp;&nbsp;&nbsp;&nbsp;"Ali, to je normalno", uzviknu Rejčel. "Ljudi stalno putuju izvan Mreže. Njima to nije problem."
<BR>&nbsp;&nbsp;&nbsp;&nbsp;&nbsp;Sol klimnu glavom. "Ali, ovo je drugačije, malena."
<BR>&nbsp;&nbsp;&nbsp;&nbsp;&nbsp;Rejčel uspe da se osmehne i iskapi viski. "Čoveče, ala je to blago rečeno." Ona spusti čašu sa oštrim, konačnim zvukom. "Vidi, evo šta sam rešila. Dve i po godine sam gledala i slušala sve to što mi je ona... ja... pripremala kako bi me upoznala s onim što se desilo, s onim što se dešava... i to naprosto ne pomaže."
<BR>&nbsp;&nbsp;&nbsp;&nbsp;&nbsp;Sol je sedeo potpuno nepomično, ne usuđujući se ni da diše.
<BR>&nbsp;&nbsp;&nbsp;&nbsp;&nbsp;"Mislim", reče Rejčel, "saznanje da sam svakim danom sve mlađa, gubitak pamćenja o ljudima koje još nisam ni srela... mislim, šta sledi? Postajem sve mlađa i sve manja, sve nesposobnija, dok prosto jednog dana ne nestanem? Isuse, tata." Rejčel čvršće stegnu ruke oko kolena. "Na neki uvrnuti način, to je baš smešno, zar ne?"
<BR>&nbsp;&nbsp;&nbsp;&nbsp;&nbsp;"Nije", reče Sol tiho.
<BR>&nbsp;&nbsp;&nbsp;&nbsp;&nbsp;"Nije, sigurna sam da nije", reče Rejčel. Njene oči, uvek krupne i tamne, bile su vlažne. "Mora da je to najgori mogući košmar za tebe i za mamu. Svakog dana morate da me gledate kako silazim niz stepenice... zbunjena... budeći se sa jučerašnjim sećanjima, ali slušajući kako mi sopstveni glas saopštava da se juče dogodilo pre toliko godina. Da sam imala ljubavnu vezu s nekim tipom po imenu Amelio..."
<BR>&nbsp;&nbsp;&nbsp;&nbsp;&nbsp;"Melio", šapnu Sol.
<BR>&nbsp;&nbsp;&nbsp;&nbsp;&nbsp;"Kako god. To naprosto ne pomaže, tata. Dok postanem sposobna da makar počnem to da apsorbujem, toliko sam iscrpljena da moram da zaspim. A onda... pa, znaš šta se onda dogodi."
<BR>&nbsp;&nbsp;&nbsp;&nbsp;&nbsp;"Šta..." započe Sol i bi primoran da pročisti grlo. "Šta želiš da mi uradimo, malena?"
<BR>&nbsp;&nbsp;&nbsp;&nbsp;&nbsp;Rejčel ga pogleda u oči i osmehnu se. Bio je to isti osmeh koji je počela da mu poklanja od pete nedelje života. "Nemojte mi govoriti, tata", reče ona čvrsto. "Ne dozvolite da ja sebi govorim. Rejčel koja je otišla na drugu planetu, zaljubila se i bila povređena... bila je to neka druga Rejčel! Ne bi trebalo da ja trpim njen bol." Sada je plakala. "Shvataš li? Shvataš?"
<BR>&nbsp;&nbsp;&nbsp;&nbsp;&nbsp;"Da", reče Sol. On raširi ruke i oseti njenu toplotu i suze na svojim grudima. "Da, shvatam."
<BR>&nbsp;&nbsp;&nbsp;&nbsp;&nbsp;Fetlinijske poruke sa Hiperiona stizale su često sledeće godine, ali sve su bile negativne. Priroda i izvor antientropijskih polja još nisu bili otkriveni. Nikakva neuobičajena aktivnost vremenskih plima nije bila izmerena oko Sfinge. Eksperimenti sa laboratorijskim životinjama u oblastima plime i oko njih rezultirali su iznenadnom smrću nekih životinja, ali Merlinova bolest nije se ponovila. Melio je svaku poruku završavao sa "Za Rejčel, s ljubavlju."
<BR>
<BR>&nbsp;&nbsp;&nbsp;&nbsp;&nbsp;Sol i Sarai pozajmili su novac od Rajhs univerziteta kako bi bili podvrgnuti ograničenom Polsenovom tretmanu u Busard Sitiju. Već su bili prestari za taj proces, da bi produžili život za još jedan vek, ali ponovo su izgledali kao par koji se bliži pedesetim, umesto sedamdesetim godinama.
<BR>&nbsp;&nbsp;&nbsp;&nbsp;&nbsp;Šesnaestogodišnja Rejčel strča niz stepenice sa komlogom podešenim na radio stanicu koledža. "Mogu li da dobijem pirinčanu kašu?"
<BR>&nbsp;&nbsp;&nbsp;&nbsp;&nbsp;"Kao i svakog jutra?" osmehnu se Sarai.
<BR>&nbsp;&nbsp;&nbsp;&nbsp;&nbsp;"Da", isceri se Rejčel. "Mislila sam da možda nismo ostali bez toga, ili tako neŠto. Čula sam telefon. Je li to bila Niki?"
<BR>&nbsp;&nbsp;&nbsp;&nbsp;&nbsp;"Ne", reče Sol.
<BR>&nbsp;&nbsp;&nbsp;&nbsp;&nbsp;"Prokletstvo", reče Rejčel i pogleda ih. "Izvinite. Ali, obećala je da će pozvati čim stignu standardizovani rezultati. Prošlo je tri nedelje od pripremnih testova. Čovek bi pomislio da će bar nešto da jave."
<BR>&nbsp;&nbsp;&nbsp;&nbsp;&nbsp;"Ne brini", reče Sarai. Ona donese vrč sa kafom do stola, krenu da naspe šolju za Rejčel, pa je umesto toga nasu sebi. "Ne brini, dušo. Uverna sam da će tvoji rezultati biti dovoljno dobri da ti omoguće da se upišeš na koji god fakultet budeš htela."
<BR>&nbsp;&nbsp;&nbsp;&nbsp;&nbsp;"Mama", uzdahnu Rejčel. "Ti to ne možeš da znaš. Tamo napolju ti je svet u kome svako svakoga gazi." Ona se namršti. "Jesi li videla moj matematički ansibl? Soba mi je sva u neredu. Ne mogu ništa da nađem."
<BR>&nbsp;&nbsp;&nbsp;&nbsp;&nbsp;Sol pročisti grlo. "Danas nema nastave, malena."
<BR>&nbsp;&nbsp;&nbsp;&nbsp;&nbsp;Rejčel se zagleda u njega. "Nema nastave? U utorak? Šest nedelja do mature? Šta se zbiva?"
<BR>&nbsp;&nbsp;&nbsp;&nbsp;&nbsp;"Razbolela si se", reče Sarai čvrsto. "Možeš jedan dan da ostaneš kod kuće. Samo danas."
<BR>&nbsp;&nbsp;&nbsp;&nbsp;&nbsp;Rejčel se još više namršti. "Razbolela? Ne osećam se bolesno. Samo nekako čudno. Kao da stvari nekako nisu... nisu kako treba. Na primer, zašto je pomeren kauč u medijskoj sobi? I gde je Čips? Zvala sam ga i zvala, ali nije došao."
<BR>&nbsp;&nbsp;&nbsp;&nbsp;&nbsp;Sol dodirnu zglob svoje kćeri. "Bila si neko vreme bolesna", reče on. "Doktor je rekao da ćeš se možda probuditi s nekoliko rupa u sećanju. Da se prošetamo do kampusa i usput popričamo. Hoćeš?"
<BR>&nbsp;&nbsp;&nbsp;&nbsp;&nbsp;Rejčel se ozari. "Da gubim nastavu i odem na koledž? Naravski." Ona se potom tobože prenerazi. "Samo da ne naletimo na Rodžera Šermana. On tamo ide na kurs iz matematike, i takav je davež."
<BR>&nbsp;&nbsp;&nbsp;&nbsp;&nbsp;"Nećemo sresti Rodžera", reče Sol. "Spremna da krenemo?"
<BR>&nbsp;&nbsp;&nbsp;&nbsp;&nbsp;"Samo što nisam. " Rejčel se nagnu i snažno zagrli majku. "Vidimo se, aligatore."
<BR>&nbsp;&nbsp;&nbsp;&nbsp;&nbsp;"Kasnije, krokodilče", reče Sarai.
<BR>&nbsp;&nbsp;&nbsp;&nbsp;&nbsp;"O-kej", isceri se Rejčel, dok joj je duga kosa poskakivala. "Spremna sam."
<BR>
<BR>&nbsp;&nbsp;&nbsp;&nbsp;&nbsp;Stalna putovanja u Brusard Siti zahtevala su nabavku EMV-a. Jednog svežeg jesenjeg dana Sol je krenuo najsporijom trasom, duboko ispod saobraćajnih traka, uživajući u prizoru i mirisu njiva ispod njega, na kojima je u toku bila žetva. Veliki broj ljudi i žena koji su radili na njivama mahao mu je.
<BR>&nbsp;&nbsp;&nbsp;&nbsp;&nbsp;Busard je impresivno narastao od Solovog detinjstva, ali sinagoga je još bila tamo, na rubu jednog od najstarijih predgrađa. Hram je bio star, Sol se osećao starim, čak je i jarmulka <EM>Kapica jevrejskih sveštenika, koju nose i drugi muškarci ili dečaci Jevreji, naročito u molitvi, za vreme učenja, pri obedu i sl. - Prim. prev.</EM> koju je stavio ulazeći izgledala drevno, izlizana decenijama upotrebe, ali rabin je bio mlad. Sol shvati da čovek ima najmanje četrdeset godina - kosa mu se proređivala s obe strane tamne kapice - ali u Solovim očima on jedva da je bio nešto više od dečaka. Sol oseti olakšanje kada mlađi čovek predloži da razgovor dovrše u parku preko puta.
<BR>&nbsp;&nbsp;&nbsp;&nbsp;&nbsp;Seli su na klupu u parku. Sol se iznenadio kada je video da još nosi jarmulku i da šal prebacuje iz ruke u ruku. Dan je mirisao na spaljeno lišće i jučerašnju kišu.
<BR>&nbsp;&nbsp;&nbsp;&nbsp;&nbsp;"Ne razumem sasvim, M. Vejntraube", reče rabin. "Da li vas uznemirava san ili činjenica da se vaša kćer razbolela kada ste vi počeli da ga sanjate?"
<BR>&nbsp;&nbsp;&nbsp;&nbsp;&nbsp;Sol podiže glavu kako bi osetio sunčevu svetlost na licu. "Ni jedno ni drugo u potpunosti", reče on. "Ali prosto ne mogu da se oduprem osećaju da su te dve stvari nekako međusobno povezane."
<BR>&nbsp;&nbsp;&nbsp;&nbsp;&nbsp;Rabin pređe prstom preko donje usne. "Koliko vaša kćer ima godina?"
<BR>&nbsp;&nbsp;&nbsp;&nbsp;&nbsp;"Trinaest", reče Sol, posle neprimetne pauze.
<BR>&nbsp;&nbsp;&nbsp;&nbsp;&nbsp;"A da li je bolest... ozbiljna? Preti li njenom životu?"
<BR>&nbsp;&nbsp;&nbsp;&nbsp;&nbsp;"Ne preti", reče Sol. "Još ne."
<BR>&nbsp;&nbsp;&nbsp;&nbsp;&nbsp;Rabin sklopi ruke preko pozamašnog stomaka. "Ne verujete... smem li vas zvati Sol?"
<BR>&nbsp;&nbsp;&nbsp;&nbsp;&nbsp;"Naravno."
<BR>&nbsp;&nbsp;&nbsp;&nbsp;&nbsp;"Sole, ne verujete valjda da time što sanjate taj san... da ste time nekako izazvali bolest svoje devojčice. Ili verujete?"
<BR>&nbsp;&nbsp;&nbsp;&nbsp;&nbsp;"Ne", reče Sol i ostade nepomičan jedan trenutak, pitajući se duboko u sebi da li zaista govori istinu. "Ne, rabine, ne mislim da..."
<BR>&nbsp;&nbsp;&nbsp;&nbsp;&nbsp;"Zovite me Mort, Sole."
<BR>&nbsp;&nbsp;&nbsp;&nbsp;&nbsp;"U redu, Morte. Nisam došao zato što verujem da sam ja - ili san - prouzrokovao Rejčelinu bolest. Ali verujem da moja podsvest možda pokušava nešto da mi kaže."
<BR>&nbsp;&nbsp;&nbsp;&nbsp;&nbsp;Mort se blago ljuljao napred-nazad. "Možda bi u tome više mogao da vam pomogne neuropsihijatar ili psiholog, Sole. Nisam siguran šta ja..."
<BR>&nbsp;&nbsp;&nbsp;&nbsp;&nbsp;"Zanima me priča o Abrahamu", prekinu ga Sol. "Hoću da kažem, imam nešto iskustva sa raznim etičkim sistemima, ali teško mi je da shvatim onaj koji počinje naređenjem ocu da ubije sina."
<BR>&nbsp;&nbsp;&nbsp;&nbsp;&nbsp;"Ne, ne, ne!" uzviknu rabin, mrdajući svojim čudnovato dečjim prstima pred njim. "Kada je vreme nastupilo, Bog je zadržao Abrahamovu ruku. On ne bi dopustio da se u Njegovo ime prinese ljudska žrtva. Poslušnost volji Gospodnjoj bila je ono što..."
<BR>&nbsp;&nbsp;&nbsp;&nbsp;&nbsp;"Da", reče Sol. "Poslušnost. Ali, piše: 'Tada Abraham pruži ruku i uze nož da ubije svog sina.' Bog mora da je pogledao u njegovu dušu i video da Abraham jeste bio spreman da ubije Isaka. Puko pokazivanje poslušnosti bez unutrašnje posvećenosti ne bi odobrovoljilo Boga Postanja. Šta bi se desilo da je Abraham voleo svog sina više nego Boga?"
<BR>&nbsp;&nbsp;&nbsp;&nbsp;&nbsp;Mort za trenutak zalupka prstima po kolenu, a onda pruži ruku da uhvati Sola za mišicu. "Sole, vidim da ste zabrinuti zbog bolesti svoje kćeri. Ne mešajte to sa dokumentom napisanim pre osam hiljada godina. Ispričajte mi više o svojoj devojčici. Mislim, deca više ne umiru od bolesti. Ne u Mreži."
<BR>&nbsp;&nbsp;&nbsp;&nbsp;&nbsp;Sol ustade, osmehnu se i odstupi kako bi oslobodio ruku. "Voleo bih da još porazgovaramo, Morte. Želim to. Ali, moram natrag. Večeras imam nastavu."
<BR>&nbsp;&nbsp;&nbsp;&nbsp;&nbsp;"Hoćete li doći u hram za ovaj šabat?" upita rabin, pruživši debeljušne prste radi pozdrava.
<BR>&nbsp;&nbsp;&nbsp;&nbsp;&nbsp;Sol samo ispusti jarmulku u ruke mlađeg čoveka. "Možda za neki dan, Morte. Možda za neki dan."
<BR>
<BR>&nbsp;&nbsp;&nbsp;&nbsp;&nbsp;Kasnije, te iste jeseni, Sol je pogledao kroz prozor svoje radne sobe i ugledao tamnu ljudsku figuru kako stoji pod golim brestom ispred kuće. Mediji, pomisli Sol, i srce mu klonu. Čitavu deceniju strepi od dana kada će se tajna pročuti, znajući da će to predstavljati kraj njihovog jednostavnog života u Krofordu. On izađe napolje na večernju hladnoću. "Melio!" reče kada ugleda lice visokog muškarca.
<BR>&nbsp;&nbsp;&nbsp;&nbsp;&nbsp;Arheolog je stajao s obema rukama u džepovima dugog plavog kaputa. Uprkos tome što je prošlo deset godina od njihovog poslednjeg susreta, Arundez je malo ostario - Sol je nagađao da je još pri kraju dvadesetih. Ali tamno osunčano lice mlađeg muškarca bilo je brižno. "Sole", reče on i pruži ruku gotovo stidljivo.
<BR>&nbsp;&nbsp;&nbsp;&nbsp;&nbsp;Sol se srdačno rukova s njim. "Nisam znao da si se vratio. Uđi u kuću."
<BR>&nbsp;&nbsp;&nbsp;&nbsp;&nbsp;"Ne." Arheolog načini polukorak unazad. "Stojim ovde napolju već jedan sat, Sole. Nisam imao hrabrosti da dođem do vrata."
<BR>&nbsp;&nbsp;&nbsp;&nbsp;&nbsp;Sol zausti nešto da kaže, a onda samo klimnu glavom. Onda i sam stavi ruke u džepove, zbog hladnoće. Prve zvezde postale su vidljive iznad tamnih kosih krovova kuće. "Rejčel sada nije kod kuće", reče on konačno. "Otišla je u biblioteku. Ona... ona misli da mora da se spremi za test iz istorije."
<BR>&nbsp;&nbsp;&nbsp;&nbsp;&nbsp;Melio hrapavo udahnu i uzvrati mu klimanjem glave. "Sole", reče on stegnutim glasom. "Ti i Sarai morate da shvatite da smo učinili sve što smo mogli. Ekipa je bila na Hiperionu gotovo tri standardne godine. Ostali bismo još da nam univerzitet nije ukinuo sredstva. Nije bilo ničega..."
<BR>&nbsp;&nbsp;&nbsp;&nbsp;&nbsp;"Znamo", reče Sol. "Hvala za fetlinijske poruke."
<BR>&nbsp;&nbsp;&nbsp;&nbsp;&nbsp;"Lično sam proveo mesec dana sam u Sfingi", reče Melio. "Sudeći po instrumentima, to je bila samo inertna gomila kamenja, mada sam ponekad pomišljao da osećam... nešto..." On ponovo odmahnu glavom. "Izneverio sam je, Sole."
<BR>&nbsp;&nbsp;&nbsp;&nbsp;&nbsp;"Ne", reče Sol i zgrabi mlađeg muškarca za rame, preko vunenog kaputa. "Ali ja imam jedno pitanje. Bili smo u vezi s našim senatorima... čak smo razgovarali i sa direktorima Naučnog veća... ali niko ne može da mi objasni zbog čega Hegemonija nije uložila više vremena i novca u istraživanje fenomena na Hiperionu. Čini mi se da je trebalo da taj svet uključe u Mrežu odavno, ako ništa drugo, ono zbog naučnog potencijala. Kako mogu da ignorišu zagonetku kao što su grobnice?"
<BR>&nbsp;&nbsp;&nbsp;&nbsp;&nbsp;"Znam na šta misliš, Sole. Čak je i rano ukidanje naših fondova bilo sumnjivo. Kao da Hegemonija ima politiku da drži Hiperion na distanci."
<BR>&nbsp;&nbsp;&nbsp;&nbsp;&nbsp;"Da li misliš..." započe Sol, ali u tom trenutku priđe im Rejčel iz jesenjeg sutona. Ruke su joj bile duboko nabijene u crvenu jaknu, kosa joj je bila ošišana kratko u decenijama starom stilu adolescenata, zajedničkom za sva mesta, a puni obrazi bili su joj rumeni od hladnoće. Rejčel je neodlučno održavala ravnotežu na rubu detinjstva i devojaštva; njene duge noge u farmerkama, sportske patike i glomazna jakna mogli su pripadati i silueti nekog dečaka.
<BR>&nbsp;&nbsp;&nbsp;&nbsp;&nbsp;Ona im se osmehnu. "Zdravo, tata." Kročivši bliže u mutno svetlo, ona stidljivo klimnu glavom Meliju. "Izvinite, nisam nameravala da vas prekinem u razgovoru."
<BR>&nbsp;&nbsp;&nbsp;&nbsp;&nbsp;Sol udahnu. "U redu je, malena. Rejčel, ovo je dr Arundez sa Rajhs univerziteta na Friholmu. Dr Arundez, moja kći Rejčel."
<BR>&nbsp;&nbsp;&nbsp;&nbsp;&nbsp;"Drago mi je", reče Rejčel, sada sasvim ozarena. "Joj, Rajhs. Čitala sam njihove kataloge. Baš bih volela da ga jednog dana pohađam."
<BR>&nbsp;&nbsp;&nbsp;&nbsp;&nbsp;Melio kruto klimnu glavom. Sol je mogao da primeti ukočenost njegovih ramena i trupa. "Da li ti..." započe Melio. "To jest, šta bi volela tamo da studiraš?"
<BR>&nbsp;&nbsp;&nbsp;&nbsp;&nbsp;Sol pomisli da Rejčel mora da čuje bol u čovekovom glasu, ali ona samo slegnu ramenima i nasmeja se. "O, bre, sve živo. Stari g. Ajkhard - on je tutor za paleontologiju/arheologiju na naprednoj nastavi koju pohađam u Obrazovnom centru - on kaže da tamo imaju sjajno odeljenje sa klasičnim i drevnim artefaktima."
<BR>&nbsp;&nbsp;&nbsp;&nbsp;&nbsp;"Imaju", uspe da izgovori Melio.
<BR>&nbsp;&nbsp;&nbsp;&nbsp;&nbsp;Rejčel stidljivo baci pogled na oca, a zatim na nepoznatog, očigledno osećajući napetost, ali ne znajući joj izvor. "Pa, samo vam smetam u razgovoru. Moram unutra, na spavanje. Izgleda da sam uhvatila neki čudni virus... nešto poput meningitisa, kaže mama, samo što sam od njega nekako šeprtljasta. U svakom slučaju, drago mi je što smo se upoznali, dr Arundez. Nadam se da ću vas jednog dana sresti na Rajhsu."
<BR>&nbsp;&nbsp;&nbsp;&nbsp;&nbsp;"I ja se tome nadam", reče Melio, zureći u nju tako snažno, u pomrčini, da je Solu to izgledalo kao da pokušava da upamti sve vezano za taj trenutak.
<BR>&nbsp;&nbsp;&nbsp;&nbsp;&nbsp;"O-kej, pa..." reče Rejčel i odstupi, tako da joj patike sa gumenim đonovima zaškripaše na pločniku, "onda laku noć. Vidimo se ujutro, tata."
<BR>&nbsp;&nbsp;&nbsp;&nbsp;&nbsp;"Laku noć, Rejčel."
<BR>&nbsp;&nbsp;&nbsp;&nbsp;&nbsp;Ona zastade na vratima. Gasna svetlost na travnjaku činila ju je mnogo mlađom od trinaestogodišnjakinje. "Vidimo se, aligatori."
<BR>&nbsp;&nbsp;&nbsp;&nbsp;&nbsp;"Kasnije, krokodilče", reče Sol i ču kako Melio to šapuće zajedno s njim.
<BR>&nbsp;&nbsp;&nbsp;&nbsp;&nbsp;Stajali su neko vreme u tišini, dok se noć spuštala na gradić. Neki dečak prođe kraj njih na biciklu, uz krckanje lišća pod točkovima, sa žicama koje su sijale u krugovima svetlosti pod starim uličnim lampama. "Uđite u kuću", reče Sol zanemelom čoveku. "Sarai će biti jako drago da vas vidi. Rejčel će spavati."
<BR>&nbsp;&nbsp;&nbsp;&nbsp;&nbsp;"Ne sada", reče Melio. Stajao je tamo kao senka, sa rukama i dalje u džepovima. "Treba da... bila je ovo greška, Sole." On se okrenu da pođe, pa se osvrnu. "Javiću se kad stignem na Friholm", reče on. "Sastavićemo novu ekspediciju."
<BR>&nbsp;&nbsp;&nbsp;&nbsp;&nbsp;Sol klimnu glavom. Tranzit od tri godine, pomisli on. Kada bi krenuli večeras ona bi imala... nepunih deset godina pre nego što stignu. "Dobro", reče on.
<BR>&nbsp;&nbsp;&nbsp;&nbsp;&nbsp;Melio zastade, podiže ruku u znak oproštaja i ode duž ivičnjaka, ne primećujući lišće koje mu je šuštalo pod nogama.
<BR>&nbsp;&nbsp;&nbsp;&nbsp;&nbsp;Sol ga više nikada nije video uživo.
<BR>
<BR>&nbsp;&nbsp;&nbsp;&nbsp;&nbsp;Najveća Crkva Šrajka u Mreži nalazila se na Lususu i Sol je prešao tamo dalekobacačem nekoliko nedelja pre Rejčelinog desetog rođendana. Sama zgrada nije bila mnogo veća od neke katedrale sa Stare Zemlje, ali izgledala je džinovski, sa onim efektom letećih podupirača u potrazi za crkvom, izvijenim gornjim spratovima i potpornim zidovima od raznobojnog stakla. Solovo raspoloženje bilo je loše a neumoljiva lusuanska gravitacija nije učinila ništa da ga popravi. Uprkos dogovorenom sastanku sa biskupom, Sol je morao da čeka više od pet sati pre nego što mu je bilo dopušteno da uđe u unutrašnjost svetilišta. Najveći deo vremena proveo je zureći u sporo zarotiranu dvadesetometarsku skulpturu legendarnog Šrajka od čelika i polihroma... koja je isto tako mogla da bude i apstraktni omaž svakom oružju sa oštricom koje je ikada izumljeno. Ono što je Sola najviše zanimalo, bila su dva crvena oka koja su lebdela unutar košmarnog prostora koji je mogao predstavljati lobanju.
<BR>&nbsp;&nbsp;&nbsp;&nbsp;&nbsp;"M. Vejntraub?"
<BR>&nbsp;&nbsp;&nbsp;&nbsp;&nbsp;"Vaša Ekselencijo", reče Sol. On primeti da su se akoliti, egzorcisti, lektori i crkveni vratari, koji su mu pravili društvo za vreme dugog čekanja, pružili na tamne pločice kada je ušao vrhovni sveštenik. Sol uspe da se formalno nakloni.
<BR>&nbsp;&nbsp;&nbsp;&nbsp;&nbsp;"Molim vas, molim vas, samo uđite, M. Vejntraub", reče sveštenik. On pokaza na ulaz u Šrajkovo svetilište zamahom ruke pod ogrtačem.
<BR>&nbsp;&nbsp;&nbsp;&nbsp;&nbsp;Sol prođe kroz vrata, nađe se na mračnom i odjekujućem mestu, ne tako različitom od scenske postavke iz njegovog sna koji se ponavljao, i sede tamo gde mu je biskup pokazao. Dok je sveštenik prilazio svome mestu, koje je ličilo na neki mali presto iza komplikovano izrezbarenog ali novog stola, Sol primeti da je vrhovni sveštenik rodom sa Lususa, zadrigao i teškog podvaljka, ali strašan na način na koji su svi stanovnici Lususa to izgleda bili. Odora mu je bila upečatljiva, onako crvena... jarko, arterijski crvena, presijavala se pre kao tečnost u posudi nego kao svila ili somot, obrubljena hermelinom boje oniksa. Biskup je na svakom prstu nosio po krupan prsten, naizmenično crveni i crni, što je na Sola delovalo uznemiruje.
<BR>&nbsp;&nbsp;&nbsp;&nbsp;&nbsp;"Vaša Ekselencijo", započe Sol, "unapred se izvinjavam za svako kršenje crkvenog protokola koje sam počinio... ili ću možda počiniti. Priznajem da malo toga znam o Crkvi Šrajka, ali ono što znam, dovelo me je ovamo. Molim vas da mi oprostite ako nehotice ispoljim svoje neznanje nespretnim korišćenjem titula ili termina."
<BR>&nbsp;&nbsp;&nbsp;&nbsp;&nbsp;Biskup mrdnu prstima ka Solu. Crveni i crni dragulji blesnuše na slabom svetlu. "Titule nisu važne, M. Vejntraub. To što nam se obraćate sa 'Vaša Ekselencijo' sasvim je prihvatljivo za jednog nevernika. Moramo vas, međutim, posavetovati da je formalni naziv naše skromne grupe Crkva konačnog ispaštanja, a o entitetu koji svet tako nemarno naziva... Šrajkom <EM>Shrike, engl. - svračak. - Prim. prev.</EM>... mi govorimo... ako uopšte uzmemo Njegovo ime u usta... kao o Bogu bola ili, uobičajenije, Avatar. <EM>U indijskoj religiji: zemaljsko otelovljenje boga. - Prim. prev.</EM> Molim vas, nastavite sa važnim pitanjima koja ste rekli da imate za nas."
<BR>&nbsp;&nbsp;&nbsp;&nbsp;&nbsp;Sol se malo nakloni. "Vaša Ekselencijo, ja sam predavač..."
<BR>&nbsp;&nbsp;&nbsp;&nbsp;&nbsp;"Izvinite što vas prekidam, M. Vejntraub, ali vi ste mnogo više nego predavač. Vi ste naučnik. Veoma dobro su nam poznati vaši spisi o moralnoj hermeneutici. Vaše rezonovanje ima propusta, ali je vrlo izazovno. Koristimo ga redovno u svojim kursevima iz doktrinarne apologetike. Molim vas, nastavite."
<BR>&nbsp;&nbsp;&nbsp;&nbsp;&nbsp;Sol trepnu. Njegov rad bio je gotovo nepoznat izvan izuzetno retkih akademskih krugova i ovo priznanje izbacilo ga je iz ravnoteže. U pet sekundi, koliko mu je trebalo da se povrati, Sol je ustanovio da bi više voleo da veruje kako je Šrajkov biskup želeo da zna s kime razgovara, i da za to ima odlično osoblje. "Vaša Ekselencijo, moja biografija je nevažna. Molio sam da se sastanem s vama zato što se moje dete... moja kći... razbolela najverovatnije usled istraživanja koje je vršila u oblasti koja je od izvesnog značaja za vašu Crkvu. Govorim, naravno, o takozvanim Vremenskim grobnicama na svetu Hiperionu."
<BR>&nbsp;&nbsp;&nbsp;&nbsp;&nbsp;Biskup je lagano klimao glavom. Sol se upita zna li on za Rejčel.
<BR>&nbsp;&nbsp;&nbsp;&nbsp;&nbsp;"Svesni ste, M. Vejntraub, da je oblast o kojoj govorite... koju mi zovemo Zavetnim kovčezima... odnedavno Zakonodavno veće Hiperiona proglasilo zabranjenom za takozvane istraživače?"
<BR>&nbsp;&nbsp;&nbsp;&nbsp;&nbsp;"Da, Vaša Ekselencijo. Čuo sam to. Koliko shvatam, vaša Crkva je imala presudan uticaj na izglasavanje tog zakonskog akta."
<BR>&nbsp;&nbsp;&nbsp;&nbsp;&nbsp;Biskup ničim ne odgovori na ovo. Daleko negde, u mirišljavoj pomrčini, zazvoniše zvončići.
<BR>&nbsp;&nbsp;&nbsp;&nbsp;&nbsp;"U svakom slučaju, Vaša Ekselencijo, nadao sam se da neki vid doktrine vaše Crkve može da baci malo svetlosti na bolest moje kćeri."
<BR>&nbsp;&nbsp;&nbsp;&nbsp;&nbsp;Biskup pognu glavu napred tako da mu je jedna jedina pruga svetlosti, koja ga je osvetljavala, zasjala na čelu i bacila mu oči u senku. "Želite li da budete religiozno uvedeni u misterije Crkve, M. Vejntraub?"
<BR>&nbsp;&nbsp;&nbsp;&nbsp;&nbsp;Sol dodirnu prstom bradu. "Ne, Vaša Ekselencijo, osim ako time ne bih mogao da doprinesem poboljšanju stanja svoje kćeri."
<BR>&nbsp;&nbsp;&nbsp;&nbsp;&nbsp;"A želi li vaša kći da bude primljena u Crkvu konačnog ispaštanja."
<BR>&nbsp;&nbsp;&nbsp;&nbsp;&nbsp;Sol je oklevao u jednom otkucaju srca. "Opet, Vaša Ekselencijo, ona želi da ozdravi. Ako bi joj pristupanje Crkvi pomoglo ili je izlečilo, bila bi to stvar za vrlo ozbiljno razmatranje."
<BR>&nbsp;&nbsp;&nbsp;&nbsp;&nbsp;Biskup se zavali natrag uz šuštanje ogrtača. Crvenilo kao da je teklo sa njega u pomrčinu. "Vi govorite o fizičkom zdravlju, M. Vejntraub. Naša Crkva je konačni arbitar duhovnog spasenja. Jeste li svesni toga da prvo uvek potiče od potonjeg?"
<BR>&nbsp;&nbsp;&nbsp;&nbsp;&nbsp;"Svestan sam da je to stara i široko poštovana tvrdnja", reče Sol. "Moju ženu i mene zanima potpuno zdravlje naše kćeri."
<BR>&nbsp;&nbsp;&nbsp;&nbsp;&nbsp;Biskup osloni svoju masivnu glavu o pesnicu. "Kakva je priroda bolesti vaše kćeri, M. Vejntraub?"
<BR>&nbsp;&nbsp;&nbsp;&nbsp;&nbsp;"To je... bolest vezana za vreme, Vaša Ekselencijo."
<BR>&nbsp;&nbsp;&nbsp;&nbsp;&nbsp;Biskup se nagnu napred, najednom napet. "A na kom od svetih mesta rekoste da je vaša kći zaražena tom bolešću, M. Vejntraub?"
<BR>&nbsp;&nbsp;&nbsp;&nbsp;&nbsp;"U objektu zvanom Sfinga, Vaša Ekselencijo."
<BR>&nbsp;&nbsp;&nbsp;&nbsp;&nbsp;Biskup ustade tako brzo da obori papire sa stola na pod. Čak i bez odore, čovek je bio toliko masivan da bi u njega stala dva Sola. U uzlepršanoj crvenoj odori, ispravljen do pune visine, sveštenik Šrajka sada se nadnosio iznad Sola kao crveno ovaploćenje smrti. "Možete ići!" razdera se taj krupni muškarac. "Vaša kći je najblagoslovenija i najprokletija od svih pojedinaca. Ne postoji ništa što vi ili Crkva... ili bilo koji drugi posrednik za njenog života... može da učini za nju."
<BR>&nbsp;&nbsp;&nbsp;&nbsp;&nbsp;Sol krene da ustane... ali ipak ostade da sedi... na svom mestu. "Vaša Ekselencijo, ako postoji ikakva mogućnost..."
<BR>&nbsp;&nbsp;&nbsp;&nbsp;&nbsp;"NE!" viknu biskup, sada crven u licu, sav oličenje odlučnosti. On zalupa po stolu. Egzorcisti i lektori pojaviše se na vratima, u crnim odorama sa crvenim rubom, kao zlokobni odjek biskupov. Potpuno crni crkveni vratari stopiše se sa senkama. "Prijem je završen", reče biskup manje glasno, ali beskrajno konačno. "Vašu kćer je odabrao Avatar da ispašta na način na koji svi grešnici i nevernici jednog dana moraju da pate. Jednog dana, vrlo brzo."
<BR>&nbsp;&nbsp;&nbsp;&nbsp;&nbsp;"Vaša Ekselencijo, ako bih mogao da dobijem još samo nekoliko minuta vašeg vremena..."
<BR>&nbsp;&nbsp;&nbsp;&nbsp;&nbsp;Biskup pucnu prstima i egzorcisti stupiše napred, da otprate Sola napolje. Ti ljudi su bili Lusijanci. Jedan od njih mogao je da sredi pet naučnika Solove veličine.
<BR>&nbsp;&nbsp;&nbsp;&nbsp;&nbsp;"Vaša Ekselencijo..." povika Sol pošto je stresao sa sebe ruke prvog čoveka. Još tri egzorcista dođoše da pomognu, dok su podjednako mišićavi lektori stajali u blizini. Biskup okrenu leđa i tobože se zagleda u tamu.
<BR>&nbsp;&nbsp;&nbsp;&nbsp;&nbsp;Spoljno svetilište odjekivalo je od stenjanja i grebanja Solovih peta, kao i najmanje jednog glasnog uzdaha kada je Solovo stopalo uspostavilo kontakt sa najmanje svešteničkim delovima tela glavnog egzorciste. To nije uticalo na ishod debate. Sol je bio izbačen na ulicu. Vratar, koji se poslednji okrenuo, bacio je Solu njegov izgužvani šešir.
<BR>&nbsp;&nbsp;&nbsp;&nbsp;&nbsp;Još deset dana na Lususu nije Solu donelo ništa osim dodatnog gravitacionog zamora. Birokrate Hrama nisu htele da odgovore na njegove pozive. Na sudu nije imao šta da traži. Egzorcisti su čekali odmah na vratima predvorja.
<BR>&nbsp;&nbsp;&nbsp;&nbsp;&nbsp;Sol je dalekobacačem prešao na Novu Zemlju, Renesansu Vektor, Fudži i TC2, Deneb Drei i Deneb Vier, ali Šrajkovi hramovi su za njega svuda bili zatvoreni.
<BR>&nbsp;&nbsp;&nbsp;&nbsp;&nbsp;Iscrpljen, onespokojen, bez novca, Sol je prešao dalekobacačem kući, na Barnardov Svet, uzeo EMV sa dugoročnog parkirališta i stigao kući jedan sat pre Rejčelinog rođendana.
<BR>&nbsp;&nbsp;&nbsp;&nbsp;&nbsp;"Da li si mi nešto doneo, tata?" upita uzbuđena desetogodišnjakinja. Sarai joj je tog dana rekla da je Sol otputovao.
<BR>&nbsp;&nbsp;&nbsp;&nbsp;&nbsp;Sol izvuče umotani paket. Bila je to kompletna serija Ana iz Zelene kućice. To nije bilo ono što je želeo da joj donese.
<BR>&nbsp;&nbsp;&nbsp;&nbsp;&nbsp;"Smem li da otvorim?"
<BR>&nbsp;&nbsp;&nbsp;&nbsp;&nbsp;"Kasnije, mala. Sa ostalim poklonima."
<BR>&nbsp;&nbsp;&nbsp;&nbsp;&nbsp;"O, molim te, tata. Samo jedan sada. Pre nego što stignu Niki i druga deca?"
<BR>&nbsp;&nbsp;&nbsp;&nbsp;&nbsp;Sol uhvati Sarain pogled. Ona odmahnu glavom. Rejčel se sećala da je pozvala Niki, Linu i ostale svoje drugarice i drugove na rođendan pre samo nekoliko dana. Sarai još nije izmislila izgovor.
<BR>&nbsp;&nbsp;&nbsp;&nbsp;&nbsp;"U redu, Rejčel", reče on. "Samo ovaj jedan pre slavlja."
<BR>&nbsp;&nbsp;&nbsp;&nbsp;&nbsp;Dok je Rejčel cepala omot malog paketa, Sol spazi džinovski paket u dnevnoj sobi, osiguran crvenom trakom. Novi bicikl, naravno. Rejčel je tražila novi bicikl godinu dana pre svog desetog rođendana. Sol se umorno upita da li će biti iznenađena kada pronađe novi bicikl pre svog desetog rođendana. Ili će se možda te noći otarasiti bicikla, dok Rejčel spava.
<BR>&nbsp;&nbsp;&nbsp;&nbsp;&nbsp;Sol se sruši na kauč. Crvena traka podsećala ga je na biskupovu odoru.
<BR>
<BR>&nbsp;&nbsp;&nbsp;&nbsp;&nbsp;Sarai nikada nije bilo lako da se odriče prošlosti. Svaki put kada je čistila i sklanjala komplet odeće za bebu, koji je Rejčel prerasla, u tajnosti je plakala, ali Sol je nekako znao za to. Sarai je u sebi čuvala svaku fazu Rejčelinog detinjstva, uživajući u svakodnevnoj normalnosti stvari; u normalnosti koju je ona tiho prihvatala kao nešto najbolje u životu. Uvek je smatrala da suština ispunjenog života ne dolazi prvenstveno iz vrhunskih iskustava, kakvi su dani venčanja ili trijumfi koji su se u pamćenju isticali kao datumi zaokruženi crvenim na starim kalendarima već, pre, iz gotovo nesvesnog toka malih stvari - popodneva za vreme vikenda, kada se svaki član porodice bavi sopstvenim zanimacijama, sa uzgrednim susretima i pogledima, razgovorima koji se neminovno zaboravljaju, ali suma takvih sati stvarala je sinergiju koja je bila važna i večna.
<BR>&nbsp;&nbsp;&nbsp;&nbsp;&nbsp;Sol pronađe Sarai na tavanu - pregledala je neke kutije i tiho plakala. Nisu to bile blage suze, koje je nekada prolila zbog prolaženja malih stvari. Sarai Vejntraub je sada bila gnevna.
<BR>&nbsp;&nbsp;&nbsp;&nbsp;&nbsp;"Šta radiš to, majko?"
<BR>&nbsp;&nbsp;&nbsp;&nbsp;&nbsp;"Rejčel je potrebna odeća. Sve joj je preveliko. Ono što pristaje osmogodišnjakinji, ne odgovara sedmogodišnjakinji. Imam još njenih stvari tu negde."
<BR>&nbsp;&nbsp;&nbsp;&nbsp;&nbsp;"Ostavi to", reče Sol. "Kupićemo nešto novo."
<BR>&nbsp;&nbsp;&nbsp;&nbsp;&nbsp;Sarai odmahnu glavom. "I terati je da se svakog dana pita gde je nestala njena omiljena odeća? Ne. Sačuvala sam neke stvari. Tu su negde."
<BR>&nbsp;&nbsp;&nbsp;&nbsp;&nbsp;"Uradi to kasnije."
<BR>&nbsp;&nbsp;&nbsp;&nbsp;&nbsp;"Prokletstvo, kasnije ne postoji!" viknu Sarai, a onda se okrenu od Sola i prekri rukama lice. "Izvini."
<BR>&nbsp;&nbsp;&nbsp;&nbsp;&nbsp;Sol je zagrli. Uprkos ograničenom Polsenovom tretmanu, ruke su joj bile mnogo tanje nego što ih se sećao. Čvorovi i žile pod grubom kožom. On je čvrsto zagrli.
<BR>&nbsp;&nbsp;&nbsp;&nbsp;&nbsp;"Izvini", ponovi ona, sada ne skrivajući jecaje. "Prosto, nije fer."
<BR>&nbsp;&nbsp;&nbsp;&nbsp;&nbsp;"Ne", saglasi se Sol. "Nije fer." Sunce koje je dopiralo kroz prašnjava tavanska okna bilo je nekako tužno, kao u katedrali. Sol je oduvek voleo miris tavana - vrelo i ustajalo obećanje mesta tako loše korišćenog, i ispunjenog budućim dragocenostima. Danas je to bilo upropašćeno.
<BR>&nbsp;&nbsp;&nbsp;&nbsp;&nbsp;On čučnu kraj jedne kutije. "Hodi, draga", reče, "potražićemo zajedno."
<BR>
<BR>&nbsp;&nbsp;&nbsp;&nbsp;&nbsp;Rejčel je i dalje bila srećna, obuzeta svojim životom, samo malo zbunjena nepodudarnostima koje su je čekale svakog jutra kada bi se probudila. Kako je postajala sve mlađa, bilo joj je sve lakše objasniti promene koje kao da su se desile preko noći - to da više nema starog bresta pred kućom, postojanje nove stambene zgrade na uglu, gde je živeo M. Nezbit u svojoj kući iz kolonijalnog doba, ili odsustvo njenih prijatelja - i Sol je kao nikada ranije počeo da shvata koliko se deca lako prilagođavaju. Sada je zamišljao kako Rejčel živi na vrhu vremenskog talasa koji samo što se nije razbio o obalu, da ne vidi neprozirne dubine mora iza sebe, i da održava ravnotežu svojom malom zalihom sećanja i potpunom posvećenošću vremenu od dvanaest do petnaest sati sadašnjice, koje joj je svakodnevno bilo dopušteno.
<BR>&nbsp;&nbsp;&nbsp;&nbsp;&nbsp;Ni Sol ni Sarai nisu želeli da im kći bude izolovana od druge dece, a bilo je teško pronaći način za ostvarenje veze. Rejčel je bila oduševljena time da se igra sa 'novom devojčicom' ili 'novim dečakom' u susedstvu - sa decom drugih predavača, unucima prijatelja, za neko vreme sa Nikinom kćerkom - ali druga deca morala su da se naviknu na to da se Rejčel svakog dana iznova upoznaje s njima, da se ne seća ničega iz njihove zajedničke prošlosti, i samo je nekolicina bila toliko obzirna da nastavi takvu šaradu zarad svoje drugarice u igri.
<BR>&nbsp;&nbsp;&nbsp;&nbsp;&nbsp;Naravno, priča o Rejčelinoj jedinstvenoj bolesti nije bila tajna u Krofordu. Činjenice vezane za nju proširile su se koledžom tokom prve godine posle Rejčelinog povratka i ubrzo je za to znao čitav grad. Kroford je reagovao na način na koji su mali gradovi reagovali otkad je sveta i veka - neki jezici neprestano su blebetali, neki ljudi nisu mogli da sakriju sažaljenje i zadovoljstvo zbog tuđe nevolje, u glasu ili pogledu - ali zajednica je uglavnom sklopila svoja zaštitnička krila oko porodice Vejntraub kao nespretna majka ptica koja štiti mladunce.
<BR>&nbsp;&nbsp;&nbsp;&nbsp;&nbsp;Opet, bilo im je dopušteno da žive svoj život, i čak kada je Sol morao da smanji broj predavanja, a potom i da ode u prevremenu penziju zbog putovanja u potrazi za medicinskim tretmanom za Rejčel, niko nije pominjao stvarni razlog.
<BR>&nbsp;&nbsp;&nbsp;&nbsp;&nbsp;Ali, naravno, to nije moglo da potraje: onog prolećnog dana kada je Sol kročio na verandu i video svoju uplakanu sedmogodišnju kćer kako se vraća iz parka okružena čoporom izveštača, sa blistavim implantriranim kamerama i ispruženim komlogovima, znao je da je ta faza njihovog života zauvek okončana. Sol je skočio sa verande i potrčao ka Rejčel.
<BR>&nbsp;&nbsp;&nbsp;&nbsp;&nbsp;"M. Vejntraub, je li istina da je vaša kći zaražena smrtonosnom vremenskom bolešću? Šta će se dogoditi za sedam godina? Hoće li ona prosto nestati?"
<BR>&nbsp;&nbsp;&nbsp;&nbsp;&nbsp;"M. Vejntraub! M. Vejntraub! Rejčel kaže da misli da je CEO u Senatu Raben Dauel i da je sada godina 2711. Da li je u potpunosti izgubila trideset četiri godine, ili je ovo zabluda prouzrokovana Merlinovom bolešću?"
<BR>&nbsp;&nbsp;&nbsp;&nbsp;&nbsp;"Rejčel! Sećaš li se kada si bila odrasla žena? Kako izgleda ponovo biti dete?"
<BR>&nbsp;&nbsp;&nbsp;&nbsp;&nbsp;"M. Vejntraub! M. Vejntraub! Samo jedna nepokretna slika, molim vas. Možete li uzeti sliku Rejčel kada je bila starija pa da onda vi i dete stojite i gledate u nju?"
<BR>&nbsp;&nbsp;&nbsp;&nbsp;&nbsp;"M. Vejntraub! Je li istina da je ovo kletva Vremenskih grobnica? Da li je Rejčel videla monstruma zvanog Šrajk?"
<BR>&nbsp;&nbsp;&nbsp;&nbsp;&nbsp;"Hej, Vejntraub! Sole! Hej, Sole! Šta ćete vi i vaša ženica raditi kada deteta više ne bude bilo?"
<BR>&nbsp;&nbsp;&nbsp;&nbsp;&nbsp;Jedan od izveštača blokirao je Solu put do ulaznih vrata. Čovek se nagnuo napred i stereo sočiva njegovih očiju izdužiše se dok su zumirala krupni plan sa Rejčel. Sol zgrabi čoveka za dugu kosu - koja je bila zgodno vezana u perčin - i zavitla ga u stranu.
<BR>&nbsp;&nbsp;&nbsp;&nbsp;&nbsp;Čopor je njakao i drečao pred kućom sedam nedelja. Sol je shvatio ono što je znao i što je zaboravio o veoma malim zajednicama: one su često umele da nerviraju, uvek su bile parohijske, ponekad su njuškale na nivou čovek-na-čoveka, ali se nikada nisu držale surovog legata takozvanog 'prava javnosti da zna.' Mreža jeste.
<BR>&nbsp;&nbsp;&nbsp;&nbsp;&nbsp;No, umesto da dopusti da njegova porodica postane stalni zatočenik izveštača koji je drže pod opsadom, Sol je krenuo u ofanzivu. Dogovorio je intervjue na najudarnijim programima vesti preko dalekobacačkog kabla, učestvovao u diskusijama Svestvari i lično prisustvovao Konklavi za medicinska istraživanja na Predvorju. Za deset standardnih meseci zatražio je pomoć za svoju kćer na osamdeset svetova.
<BR>&nbsp;&nbsp;&nbsp;&nbsp;&nbsp;Ponude su zapljuštale iz deset hiljada izvora, ali najveći deo poruka poticao je od verskih iscelitelja, promotera raznih projekata, instituta i slobodnih istraživača - koji su nudili svoje usluge u zamenu za publicitet; Šrajkovih kultista i drugih verskih fanatika - koji su isticali da je Rejčel zaslužila svoju kaznu, ili se sastojao od zahteva raznih reklamnih agencija za predstavljanje proizvoda, ponuda medijskih agenata da 'vode' Rejčel tokom takvih reklama, ponuda saučešća od običnih ljudi - koji su često prilagali kreditne čipove, izraza neverice od strane naučnika, ponuda producenata holića i izdavača knjiga za ekskluzivna prava na Rejčelin život, i baražnih ponuda za nekretnine.
<BR>&nbsp;&nbsp;&nbsp;&nbsp;&nbsp;Rajhs univerzitet platio je ekipu procenjivača da razvrstaju ponude i da vide da li bi išta moglo da koristi Rejčel. Većina poruka bila je odbačena. Nekoliko medicinskih ili istraživačkih ponuda bilo je ozbiljno razmotreno. Na kraju, niko nije ponudio neki pravac istraživanja ili eksperimentalnu terapiju koju Rajhs nije već isprobao. Jedan fetlinijski pelir zaokupio je Solovu pažnju. Došao je od upravitelja kibuca K'far Šalom na Hebronu i glasio je jednostavno:
<BR>
<BR>&nbsp;&nbsp;&nbsp;&nbsp;&nbsp;KADA POSTANE PREVIŠE, DOĐITE.
<BR>
<BR>&nbsp;&nbsp;&nbsp;&nbsp;&nbsp;Ubrzo je zaista postalo previše. Posle prvih nekoliko meseci publiciteta, opsada kao da je prekinuta, ali bio je to samo uvod za drugi čin. Faks-simulovani tabloidi pisali su o Solu kao o 'Jevrejinu Lutalici', očajnom ocu koji luta u potrazi za lekom koji će izlečiti njegovu kćer - ironična titula imajući u vidu to da je Sol čitavog života izbegavao putovanja. Sarai je neizbežno postala 'ojađena majka'. Rejčel je bila 'na propast osuđeno dete', ili, u jednom nadahnutom naslovu, 'Devičanska žrtva kletve Vremenskih grobnica'. Niko iz porodice nije mogao da izađe napolje a da ne zatekne izveštača ili imažer kako se krije iza drveta.
<BR>&nbsp;&nbsp;&nbsp;&nbsp;&nbsp;Kroford je ustanovio da u nesreći Vejntraubovih leži novac. Grad se isprva držao po strani, ali onda su preduzetnici iz Busard Sitija podigli prodavnice poklona, dali koncesije na majice, organizovali obilaske i kabine sa datačipovima za turiste koji su dolazili u sve većem i većem broju, dok su lokalni poslovni ljudi isprva bili uznemireni, da bi se zatim pokolebali, a onda jednoglasno odlučili da, ako već treba da se odvija nekakva trgovina, profit ne treba da ide dođošima.
<BR>&nbsp;&nbsp;&nbsp;&nbsp;&nbsp;Posle četiri stotine i trideset osam standardnih godina relativne usamljenosti, grad Kroford dobio je dalekobacački terminal. Posetioci nisu više morali da se gnjave dvadesetominutnim letom od Busard Sitija. Gomile su rasle.
<BR>
<BR>&nbsp;&nbsp;&nbsp;&nbsp;&nbsp;Na dan njihove selidbe kiša je pljuštala i ulice su bile prazne. Rejčel nije plakala, ali oči su joj bile čitav dan veoma krupne i izgledala je potišteno. Bilo je to deset dana pre njenog šestog rođendana. "Ali, tata, zašto moramo da se selimo?"
<BR>&nbsp;&nbsp;&nbsp;&nbsp;&nbsp;"Prosto moramo, dušo."
<BR>&nbsp;&nbsp;&nbsp;&nbsp;&nbsp;"Ali zašto?"
<BR>&nbsp;&nbsp;&nbsp;&nbsp;&nbsp;"Moramo to da uradimo, mala. Dopašće ti se Hebron. Tamo ima puno parkova."
<BR>&nbsp;&nbsp;&nbsp;&nbsp;&nbsp;"Ali kako to da nikada niste rekli da treba da se selimo?
<BR>&nbsp;&nbsp;&nbsp;&nbsp;&nbsp;"Jesmo, slađana. Mora da si zaboravila."
<BR>&nbsp;&nbsp;&nbsp;&nbsp;&nbsp;"Ali, šta je sa dedom i babom, sa ujka Ričardom, ujna Tetom, ujka Solom i svima?"
<BR>&nbsp;&nbsp;&nbsp;&nbsp;&nbsp;"Mogu da nas posete kad god požele."
<BR>&nbsp;&nbsp;&nbsp;&nbsp;&nbsp;"Ali, šta je sa Niki i Linom, sa mojim drugaricama?"
<BR>&nbsp;&nbsp;&nbsp;&nbsp;&nbsp;Sol ne reče ništa, samo unese poslednji deo prtljaga u EMV. Kuća je bila prodata i prazna; nameštaj je bio prodat ili poslat na Hebron. Nedelju dana tu su defilovali članovi porodice i stari prijatelji, saradnici sa koledža, pa čak i neki članovi Rajhsove medicinske ekipe koja je radila sa Rejčel već osamnaest godina, ali ulice su sada bile prazne. Kiša je isprugala zastor od 'perspeksa' na starom EMV-u i tekla je u složenim potočićima. Njih troje su za trenutak sedeli u vozilu i zurili u kuću. Unutrašnjost je mirisala na mokru vunu i mokru kosu.
<BR>&nbsp;&nbsp;&nbsp;&nbsp;&nbsp;Rejčel stegnu plišanog medu kojeg je Sarai vaskrsnula sa tavana šest meseci ranije. Ona reče: "Nije fer."
<BR>&nbsp;&nbsp;&nbsp;&nbsp;&nbsp;"Ne", saglasi se Sol. "Nije fer."
<BR>
<BR>&nbsp;&nbsp;&nbsp;&nbsp;&nbsp;Hebron je bio pustinjski svet. Četiri veka teraformiranja načinilo je atmosferu pogodnom za disanje, a nekoliko miliona jutara zemlje obradivim. Stvorenja koja su ranije živela tamo bila su mala, čvrsta i beskrajno oprezna, a ista takva bila su i stvorenja uvezena sa Male Zemlje, uključujući i ona ljudska.
<BR>&nbsp;&nbsp;&nbsp;&nbsp;&nbsp;"Ah", zabrektao je Sol kad su prispeli u suncem sprženo selo Den iznad suncem sprženog kibuca K'far Šalom, "kakvi su Jevreji mazohisti. Dvadeset hiljada pretraženih svetova koji bi nam odgovarali na početku Hedžire, a ti šmokljani su došli ovamo."
<BR>&nbsp;&nbsp;&nbsp;&nbsp;&nbsp;Ali nije mazohizam bio ono što je ovamo dovelo bilo prve koloniste, kao ni Sola i njegovu porodicu. Hebron je ponajviše bio pustinja, ali plodne oblasti bile su gotovo zastrašujuće plodne. Sinajski univerzitet bio je cenjen širom Mreže, a Medicinski centar je dovodio bogate pacijente i donosio pozamašni prihod kooperativi. Hebron je imao jedan jedini dalekobacački terminal u Novom Jerusalimu i nije dopuštao da se portali nalaze na bilo kom drugom mestu. Ne pripadajući ni Hegemoniji ni protektoratu, Hebron je teško oporezivao privilegiju dalekobacača i nije dozvoljavao nikakav turizam izvan Novog Jerusalima. Za Jevreja koji je tražio privatnost, bilo je to možda najbezbednije mesto na tri stotine svetova na koje je čovek kročio.
<BR>&nbsp;&nbsp;&nbsp;&nbsp;&nbsp;Kibuc je bio kooperativa više po tradiciji nego po operativnosti. Vejntraubove su dočekali s dobrodošlicom, u njihovom novom domu - skromnoj kući koja je nudila od sunca osušeni ćerpič, obline umesto pravih uglova i gole drvene podove, ali je takođe nudila i pogled sa brda koji je otkrivao beskrajna pustinjska prostranstva iza voćnjaka pomorandži i maslinjaka. Sunce izgleda da suši sve, pomislio je Sol, čak i brige i ružne snove. Svetlost je bila fizička stvar. Uveče je njihova kuća svetlucala ružičasto još jedan sat posle zalaska sunca.
<BR>
<BR>&nbsp;&nbsp;&nbsp;&nbsp;&nbsp;Svakog jutra Sol je sedeo kraj kreveta svoje kćeri sve dok se ona ne bi probudila. Njena zbunjenost u prvim minutima uvek mu je bila bolna, ali postarao se da prvo što će Rejčel svakog dana videti bude on. Držao ju je u naručju dok mu je ona postavljala pitanja.
<BR>&nbsp;&nbsp;&nbsp;&nbsp;&nbsp;"Gde smo, tata?"
<BR>&nbsp;&nbsp;&nbsp;&nbsp;&nbsp;"Na jednom divnom mestu, malena. Pričaću ti o njemu za doručkom."
<BR>&nbsp;&nbsp;&nbsp;&nbsp;&nbsp;"Kako smo stigli ovamo?"
<BR>&nbsp;&nbsp;&nbsp;&nbsp;&nbsp;"Prešli smo 'bacačem i malčice leteli i hodali", govorio je on. "Nije to tako daleko... ali dovoljno daleko da bude avantura."
<BR>&nbsp;&nbsp;&nbsp;&nbsp;&nbsp;"Ali, moj krevet je tu... moje punjene životinje... zašto se ne sećam dolaska?"
<BR>&nbsp;&nbsp;&nbsp;&nbsp;&nbsp;A Sol bi je blago uzeo za ramena, pogledao u njene smeđe oči i rekao: "Imala si nezgodu, Rejčel. Sećaš se Žapca daleko od kuće, kada se Terens udario u glavu i za nekoliko dana zaboravio gde živi? E, bilo je to otprilike tako."
<BR>&nbsp;&nbsp;&nbsp;&nbsp;&nbsp;"Da li mi je bolje?"
<BR>&nbsp;&nbsp;&nbsp;&nbsp;&nbsp;"Da", rekao bi Sol, "sad ti je mnogo bolje." A kuću bi ispunio miris doručka i oni bi izašli na terasu gde ih je čekala Sarai.
<BR>
<BR>&nbsp;&nbsp;&nbsp;&nbsp;&nbsp;Rejčel je imala više drugova za igru nego ikad. Kooperativa kibuca imala je školu u kojoj je ona uvek bila dobrodošli posetilac, pozdravljan jednako sa svakim novim danom. U dugim popodnevima deca su se igrala u voćnjacima i istraživala litice.
<BR>&nbsp;&nbsp;&nbsp;&nbsp;&nbsp;Avner, Robert i Efraim, starešine Veća, podsticali su Sola da radi na svojoj knjizi. Hebron se ponosio brojem naučnika, umetnika, muzičara, filosofa, pisaca i kompozitora, koje je štitio kao građane i stalno nastanjene osobe. Kuća je, kako su napomenuli, bila poklon od države. Solova penzija, iako mala po standardima Mreže, bila je više nego dovoljna za njihove skromne potrebe u K'far Šalomu. Na sopstveno iznenađenje, Sol je, međutim, otkrio da uživa u fizičkom radu. Bilo da je radio u voćnjacima, uklanjao kamenje iz neobrađenih polja ili popravljao zid iznad grada. Ustanovio je da su mu um i duh slobodniji nego što su bili mnogo godina. Otkrio je da može da se hrve sa Kjerkegorom dok čeka da se osuši malter, i da pronalazi nove uvide u Kanta i Vandera dok pažljivo proverava ima li crva u jabukama. U dobi od sedamdeset tri standardne godine, Sol je zaradio svoje prve žuljeve.
<BR>&nbsp;&nbsp;&nbsp;&nbsp;&nbsp;Uveče bi se igrao sa Rejčel, a onda šetao u podnožju brda sa Sarai dok je Džudi ili neka druga devojčica iz komšiluka pazila na njihovo usnulo dete. Jednog vikenda otišli su u Novi Jerusalim, samo Sol i Sarai, prvi put zajedno i sami otkad se Rejčel vratila da živi sa njima, pre sedamnaest standardnih godina.
<BR>&nbsp;&nbsp;&nbsp;&nbsp;&nbsp;Ali, nije sve bilo idilično. Isuviše česte su bile noći kada se Sol budio sam od sebe i krenuo bos niz hodnik, da bi ugledao kako Sarai pazi na usnulu Rejčel. A često, pri kraju dugog dana, dok je kupao Rejčel u staroj keramičkoj kadi ili je ušuškavao za spavanje, uz ružičasti sjaj na zidovima, dete bi reklo: "Sviđa mi se ovde, tata, ali možemo li sutra da se vratimo kući?" I Sol bi klimnuo glavom. A posle priče za laku noć, posle uspavanke i poljupca za laku noć, siguran da je zaspala, krenuo bi na prstima iz sobe samo da bi čuo prigušeno "Vidimo se, aligatoru" od pokrivene prilike na krevetu, na šta je morao da odgovori sa: "Kasnije, krokodilče." A dok je i sam ležao u krevetu, do opružene žene koju je voleo, žene koja je tiho disala i možda spavala, Sol bi posmatrao kako se trake blede svetlosti jednog ili oba Hebronova mala meseca kreću po grubim zidovima, i razgovarao bi sa Bogom.
<BR>
<BR>&nbsp;&nbsp;&nbsp;&nbsp;&nbsp;Sol je sa Bogom razgovarao nekoliko meseci pre nego što je shvatio šta radi. Ta pomisao ga je zabavljala. Dijalozi ni u kom slučaju nisu bili molitve, već su poprimali formu gnevnih monologa koji su - neposredno pre nego što prerastu u žestoke napade - postajali žustre rasprave sa samim sobom. Ali ne samo sa sobom. Sol je jednog dana shvatio da su teme žučnih debata tako duboke, stvari koje su se morale razrešiti tako ozbiljne, da je jedina osoba koja je mogla da ispravi takve nedostatke bio Bog lično. Pošto je koncept ličnosti Boga koji leži noću budan i brine o ljudskim bićima, mešajući se u život pojedinaca, oduvek za Sola bio potpuno apsurdan, pomisao na takve dijaloge terala ga je da posumnja u zdravlje svog uma.
<BR>&nbsp;&nbsp;&nbsp;&nbsp;&nbsp;Ali dijalozi su se nastavili.
<BR>&nbsp;&nbsp;&nbsp;&nbsp;&nbsp;Sol je želeo da zna kako je bilo koji etički sistem - a kamoli religija, toliko nesavladiva da je preživela sva zla koja je čovečanstvo moglo da baci na nju - mogao da sadrži Božju zapovest da čovek ubije sopstvenog sina. Solu nije bilo važno to što je zapovest u poslednjem trenutku bila opozvana. Nije bilo važno ni to što je zapovest bila iskušavanje poslušnosti. U stvari, pomisao na to da je baš poslušnost Abrahama učinila ocem svih plemena Izraela bila je činjenica koja je u Solu izazivala napade jarosti.
<BR>&nbsp;&nbsp;&nbsp;&nbsp;&nbsp;Posle pedeset pet godina posvećenosti svog života i dela proučavanju etičkih sistema, Sol Vejntraub je došao do jednog jedinog, nepokolebljivog zaključka: svako savezništvo sa božanstvom, konceptom ili univerzalnim principom koji poslušnost stavlja iznad pristojnog ponašanja prema nedužnom ljudskom biću - jeste zlo.
<BR>
<BR>&nbsp;&nbsp;&nbsp;&nbsp;&nbsp;- Definiši mi onda šta je to 'nedužno'? začu se pomalo veseo pomalo upitan glas, koji je Sol dovodio u vezu s tim raspravama.
<BR>&nbsp;&nbsp;&nbsp;&nbsp;&nbsp;- Dete je nedužno, pomisli Sol. Isak je bio takav. Rejčel je takva.
<BR>&nbsp;&nbsp;&nbsp;&nbsp;&nbsp;- 'Nedužno' samim tim što je dete?
<BR>&nbsp;&nbsp;&nbsp;&nbsp;&nbsp;- Da.
<BR>&nbsp;&nbsp;&nbsp;&nbsp;&nbsp;- Zar ne postoje situacije u kojima se krv nedužnih mora proliti zbog nekog višeg cilja.
<BR>&nbsp;&nbsp;&nbsp;&nbsp;&nbsp;- Ne, pomisli Sol. Nijedna.
<BR>&nbsp;&nbsp;&nbsp;&nbsp;&nbsp;- Ali pretpostavljam da 'nedužni' nisu ograničeni samo na decu.
<BR>&nbsp;&nbsp;&nbsp;&nbsp;&nbsp;- Sol je oklevao, naslutivši zamku, pokušavajući da vidi kuda ga to vodi njegov podsvesni sabesednik. Nije mogao. Ne, pomisli on, u 'nedužne' ne spadaju samo deca, već i drugi.
<BR>&nbsp;&nbsp;&nbsp;&nbsp;&nbsp;- Poput Rejčel? U dobi od dvadeset četiri godine? Nedužne ne treba žrtvovati ni u kojoj dobi?
<BR>&nbsp;&nbsp;&nbsp;&nbsp;&nbsp;- Tako je.
<BR>&nbsp;&nbsp;&nbsp;&nbsp;&nbsp;- Možda je to deo lekcije koju je Abraham trebalo da nauči pre nego što je mogao da postane otac najblagoslovenijeg od svih naroda na zemlji.
<BR>&nbsp;&nbsp;&nbsp;&nbsp;&nbsp;- Kakve lekcije? pomisli Sol. Kakve lekcije? Ali glas u njegovom umu je zamro i sada su tu bili samo zvuci noćnih ptica, napolju, i tiho disanje njegove žene, kraj njega.
<BR>
<BR>&nbsp;&nbsp;&nbsp;&nbsp;&nbsp;Rejčel je još mogla da čita, sa pet godina. Sol je imao problema da se seti kada je ona naučila da čita - činilo mu se kao da je umela to oduvek. "Sa četiri standardne", reče Sarai. "Bilo je to početkom leta... tri meseca posle rođendana. Bili smo na izletu u polju iznad koledža. Rejčel je gledala svoju knjigu Vini Pu i najednom rekla: 'Čujem neki glas u glavi.'"
<BR>&nbsp;&nbsp;&nbsp;&nbsp;&nbsp;Sol se tada seti.
<BR>&nbsp;&nbsp;&nbsp;&nbsp;&nbsp;Takođe se seti radosti koju su on i Sarai osećali zbog brzog ovladavanja novim veštinama, koje je Rejčel pokazivala u tom uzrastu. Seti se toga zato što su sada bili suočeni sa obrnutim tokom istog procesa.
<BR>&nbsp;&nbsp;&nbsp;&nbsp;&nbsp;"Tata", reče Rejčel sa mesta na podu njegove radne sobe, gde je ležala i pažljivo bojila, "koliko je prošlo od maminog rođendana?"
<BR>&nbsp;&nbsp;&nbsp;&nbsp;&nbsp;"Bio je u ponedeljak", reče Sol, zauzet nečim što je čitao. Sarain rođendan još nije došao, ali Rejčel ga se sećala.
<BR>&nbsp;&nbsp;&nbsp;&nbsp;&nbsp;"Znam". Ali koliko dana?"
<BR>&nbsp;&nbsp;&nbsp;&nbsp;&nbsp;Sol spusti tvrdi primerak. "Umeš li da nabrojiš dane u nedelji?" Barnardov Svet je koristio stari kalendar.
<BR>&nbsp;&nbsp;&nbsp;&nbsp;&nbsp;"Naravski", reče Rejčel. "Subota, nedelja, ponedeljak, utorak, sreda, četvrtak, petak, subota..."
<BR>&nbsp;&nbsp;&nbsp;&nbsp;&nbsp;"Već si jednom rekla subotu."
<BR>&nbsp;&nbsp;&nbsp;&nbsp;&nbsp;"Jah. Ali pre koliko dana?"
<BR>&nbsp;&nbsp;&nbsp;&nbsp;&nbsp;"Umeš li da brojiš od ponedeljka do četvrtka?"
<BR>&nbsp;&nbsp;&nbsp;&nbsp;&nbsp;Rejčel se namršti, pomerajući usne. Pokuša ponovo, ovaj put brojeći na prstima. "Četiri dana?"
<BR>&nbsp;&nbsp;&nbsp;&nbsp;&nbsp;"Dobro", reče Sol. "Možeš li da mi kažeš koliko je deset manje četiri, malena?"
<BR>&nbsp;&nbsp;&nbsp;&nbsp;&nbsp;"Šta znači manje?"
<BR>&nbsp;&nbsp;&nbsp;&nbsp;&nbsp;Sol natera sebe da ponovo pogleda u papire. "Ništa", reče on. "Nešto što ćeš naučiti u školi."
<BR>&nbsp;&nbsp;&nbsp;&nbsp;&nbsp;"Kad sutra odemo kući?"
<BR>&nbsp;&nbsp;&nbsp;&nbsp;&nbsp;"Da."
<BR>
<BR>&nbsp;&nbsp;&nbsp;&nbsp;&nbsp;Jednog jutra, kada je Rejčel izišla sa Džudi, da se igra sa drugom decom - bila je previše mala da bi i dalje išla u školu - Sarai reče: "Sol, moramo je odvesti na Hiperion."
<BR>&nbsp;&nbsp;&nbsp;&nbsp;&nbsp;Sol se zagleda u nju. "Šta?"
<BR>&nbsp;&nbsp;&nbsp;&nbsp;&nbsp;"Čuo si me. Ne smemo čekati dok ne postane suviše mala da hoda... da priča. Osim toga, ni mi ne postajemo mlađi." Sarai se oštro i neveselo nasmeja. "Ala to zvuči čudno, a? Ali, tako je. Dejstvo Polsenovih tretmana proći će za godinu-dve."
<BR>&nbsp;&nbsp;&nbsp;&nbsp;&nbsp;"Sarai, zar si zaboravila? Svi lekari se slažu da Rejčel ne bi preživela kriogensku fugu. Niko ne može da putuje brže od svetlosti bez stanja fuge. Hokingov efekt može čoveka da otera u ludilo... ili još gore."
<BR>&nbsp;&nbsp;&nbsp;&nbsp;&nbsp;"Nije važno", reče Sarai. "Rejčel mora da se vrati na Hiperion."
<BR>&nbsp;&nbsp;&nbsp;&nbsp;&nbsp;"O čemu ti to pričaš, zaboga?" reče Sol ljutito.
<BR>&nbsp;&nbsp;&nbsp;&nbsp;&nbsp;Sarai ga zgrabi za ruku. "Misliš da samo ti sanjaš taj san?"
<BR>&nbsp;&nbsp;&nbsp;&nbsp;&nbsp;"San?" uspe Sol da izusti.
<BR>&nbsp;&nbsp;&nbsp;&nbsp;&nbsp;Ona uzdahnu i sede za beli kuhinjski sto. Jutarnja svetlost prosula se na biljke na prozorskom pragu kao žuti reflektor. "Mračno mesto", reče ona. "Crvena svetla iznad. Glas. Govori nam da... govori nam da odvedemo... da odemo na Hiperion. Da ponudimo... žrtvu."
<BR>&nbsp;&nbsp;&nbsp;&nbsp;&nbsp;Sol obliznu usne, ali ne nađe ni trag vlage. Srce mu je tuklo. "Čije ime... čije ime je prozvano?"
<BR>&nbsp;&nbsp;&nbsp;&nbsp;&nbsp;Sarai ga pogleda čudno. "I tvoje i moje. Da nisi bio tamo... sa mnom u snu... nikada ne bih mogla da izdržim to svih ovih godina."
<BR>&nbsp;&nbsp;&nbsp;&nbsp;&nbsp;Sol klonu u stolicu. Spusti pogled na nepoznatu šaku i podlakticu, koje su ležale na stolu. Zglobovi na šaci počeli su da se uvećavaju zbog artritisa; podlaktica je imala mnogo vena i bila posuta staračkim pegama. Bila je to njegova ruka, naravno. Čuo je sebe kako kaže: "Nikada to nisi pomenula. Nikada ni reč..."
<BR>&nbsp;&nbsp;&nbsp;&nbsp;&nbsp;Ovaj put u Sarainom smehu nije bilo gorčine. "Kao da sam morala! Koliko smo se puta oboje probudili u mraku... A ti si bio sav znojav. Znala sam od prvog puta da to nije samo san. Moramo otići, oče. Otići na Hiperion."
<BR>&nbsp;&nbsp;&nbsp;&nbsp;&nbsp;Sol pomeri ruku. I dalje kao da nije bila njegova. "Zašto? Zaboga, zašto, Sarai? Ne možemo... ponuditi Rejčel..."
<BR>&nbsp;&nbsp;&nbsp;&nbsp;&nbsp;"Naravno da ne možemo, oče. Zar nisi razmišljao o ovome? Moramo otići na Hiperion... na to mesto o kome nam govori san... i ponuditi sebe umesto nje."
<BR>&nbsp;&nbsp;&nbsp;&nbsp;&nbsp;"Ponuditi sebe", ponovi Sol. On se upita da li upravo preživljava srčani udar. Grudi su ga tako strašno bolele da nije mogao da udahne. Sedeo je pun minut u tišini, uveren da će se, ukoliko pokuša da izusti nešto, začuti samo jecaj. Još minut je ćutao, pa reče: "Koliko dugo već... razmišljaš o ovome, majko?"
<BR>&nbsp;&nbsp;&nbsp;&nbsp;&nbsp;"Misliš, koliko već dugo znam šta moramo da uradimo? Godinu dana. Malo više. Od njenog petog rođendana."
<BR>&nbsp;&nbsp;&nbsp;&nbsp;&nbsp;"Godinu dana! Zašto bar nešto nisi rekla?"
<BR>&nbsp;&nbsp;&nbsp;&nbsp;&nbsp;"Čekala sam na tebe. Da shvatiš. Da znaš."
<BR>&nbsp;&nbsp;&nbsp;&nbsp;&nbsp;Sol odmahnu glavom. Soba mu se učini udaljena i blago nakrivljena. "Ne. Mislim, to mi se ne čini... moram da razmislim, majko." Sol je posmatrao kako nepoznata ruka tapše poznatu, Sarainu.
<BR>&nbsp;&nbsp;&nbsp;&nbsp;&nbsp;Ona klimnu glavom.
<BR>
<BR>&nbsp;&nbsp;&nbsp;&nbsp;&nbsp;Sol je tri dana i noći proveo u bezvodnim planinama, hraneći se samo hlebom sa debelom korom i pijući iz svog termosa-kondenzatora.
<BR>&nbsp;&nbsp;&nbsp;&nbsp;&nbsp;Deset hiljada puta u proteklih dvadeset godina poželeo je da on može da primi na sebe Rejčelinu bolest; da ako iko treba da pati, onda to treba da bude otac, a ne dete. Svaki roditelj bi osećao isto - i jeste osećao isto svaki put kada mu je dete ležalo povređeno ili pod temperaturom. Naravno, sve to nije tako jednostavno.
<BR>&nbsp;&nbsp;&nbsp;&nbsp;&nbsp;U vrelini trećeg popodneva, dok je ležao u hladu tanke kamene ploče, u poludremežu, Sol je saznao da nije tako jednostavno.
<BR>
<BR>&nbsp;&nbsp;&nbsp;&nbsp;&nbsp;- Može li to biti Abrahamov odgovor Bogu? Da će on biti žrtva, a ne Isak?
<BR>&nbsp;&nbsp;&nbsp;&nbsp;&nbsp;- Mogao je da bude Abrahamov. Ali ne može da bude tvoj.
<BR>&nbsp;&nbsp;&nbsp;&nbsp;&nbsp;- Zašto?
<BR>
<BR>&nbsp;&nbsp;&nbsp;&nbsp;&nbsp;Kao odgovor, Sol vide grozničavu viziju golih odraslih ljudi koji se kreću u redu, prema krematorijumima, pored naoružanih ljudi, dok majke skrivaju decu pod gomilama kaputa. On vide muškarce i žene sa mesom obešenim u sagorelim trakama kako iznose omamljenu decu iz pepela onoga što je nekada bio grad. Sol je znao da te slike nisu snovi, da su upravo sadržina Prvog i Drugog holokausta, i u svom umu znao je, i pre nego što mu je glas progovorio, kakav je odgovor. Kakav mora da bude.
<BR>
<BR>&nbsp;&nbsp;&nbsp;&nbsp;&nbsp;- Roditelji su nudili sebe. Ta žrtva je već prihvaćena. Mi smo izvan toga.
<BR>&nbsp;&nbsp;&nbsp;&nbsp;&nbsp;- Šta onda? Šta?
<BR>
<BR>&nbsp;&nbsp;&nbsp;&nbsp;&nbsp;Odgovori mu tišina. Sol ustade na suncu koje je peklo svom snagom, i umalo ne pade. Neka crna ptica obrnu se iznad njegove glave, ili u njegovoj viziji. Sol pripreti pesnicom bronzanom nebu.
<BR>
<BR>&nbsp;&nbsp;&nbsp;&nbsp;&nbsp;- Koristiš naciste kao svoje instrumente. Ludake. Čudovišta. I sam si prokleto čudovište.
<BR>&nbsp;&nbsp;&nbsp;&nbsp;&nbsp;- Ne.
<BR>
<BR>&nbsp;&nbsp;&nbsp;&nbsp;&nbsp;Zemlja se zatrese i Sol pade na bok, pravo na oštro kamenje. On pomisli koliko to liči na naslanjanje na grubi zid. Kamen velik poput njegove pesnice palio mu je obraz.
<BR>&nbsp;&nbsp;&nbsp;&nbsp;&nbsp;- Pravi odgovor za Abrahama bila je poslušnost, pomisli Sol. Etički, Abraham je i sam bio dete. Svi ljudi su bili takvi u to doba. Pravi odgovor za Abrahamovu decu bio je da odrastu i da umesto toga ponude sebe. Koji je pravi odgovor za nas?
<BR>
<BR>&nbsp;&nbsp;&nbsp;&nbsp;&nbsp;Odgovora nije bilo. Tlo i nebo nastaviše da se okreću. Posle nekog vremena, Sol nesigurno ustade, obrisa krv i kamenčiće sa obraza, pa siđe ka gradu, dole u dolini.
<BR>
<BR>&nbsp;&nbsp;&nbsp;&nbsp;&nbsp;"Ne", reče Sol Sarai, "nećemo ići na Hiperion. To nije pravo rešenje."
<BR>&nbsp;&nbsp;&nbsp;&nbsp;&nbsp;"Znači, radije bi da ne činimo ništa." Saraine usne pobelele su od besa, ali glas joj je bio pod čvrstom kontrolom.
<BR>&nbsp;&nbsp;&nbsp;&nbsp;&nbsp;"Ne, radije bih da ne učinimo pogrešnu stvar."
<BR>&nbsp;&nbsp;&nbsp;&nbsp;&nbsp;Sarai šišteći ispusti dah. Ona mahnu ka prozoru kroz koji se videlo kako se njihovo četvorogodišnje dete igra konjima-igračkama u dvorištu. "Misliš da ona ima vremena da mi učinimo pogrešnu stvar... ili bilo šta drugo... neograničeno?"
<BR>&nbsp;&nbsp;&nbsp;&nbsp;&nbsp;"Sedi, majko."
<BR>&nbsp;&nbsp;&nbsp;&nbsp;&nbsp;Sarai ostade da stoji. Na njenoj mrkoj platnenoj haljini blago je svetlucao trag prosutog šećera. Sol se seti mlade žene kako izlazi naga iz fosforescentnog sjaja pokretnog ostrva na Maui-Kovenantu.
<BR>&nbsp;&nbsp;&nbsp;&nbsp;&nbsp;"Moramo učiniti nešto", reče ona.
<BR>&nbsp;&nbsp;&nbsp;&nbsp;&nbsp;"Razgovarali smo sa preko stotinu medicinskih stručnjaka i naučnika. Testirali su je, bockali, sondirali i mučili u desetinama istraživačkih centara. Ja sam išao u Crkvu Šrajka na svakom svetu Mreže; ne žele da me prime. Melio i drugi stručnjaci za Hiperion na Rajhsu kažu da Kult Šrajka nema u svojoj doktrini ništa poput Merlinove bolesti, a domoroci na Hiperionu nemaju nikakve legende o toj bolesti niti naznake o njenom izlečenju. Trogodišnje istraživanje ekipe na Hiperionu nije pokazalo ništa. Sada su ta istraživanja proglašena nezakonitim. Pristup Vremenskim grobnicama odobrava se samo takozvanim hodočasnicima. Čak je i dobijanje putne vize za Hiperion postalo gotovo nemoguće. A ako povedemo Rejčel, putovanje je može ubiti."
<BR>&nbsp;&nbsp;&nbsp;&nbsp;&nbsp;Sol zastade da dođe do daha, i ponovo dodirnu Sarainu ruku. "Žao mi je što sve ovo ponavljam, majko. Ali, učinili smo nešto."
<BR>&nbsp;&nbsp;&nbsp;&nbsp;&nbsp;"Nedovoljno", reče Sarai. "A da odemo kao hodočasnici?"
<BR>&nbsp;&nbsp;&nbsp;&nbsp;&nbsp;Sol prekrsti ruke u nedoumici. "Crkva Šrajka bira svoje ceremonijalne žrtve među više hiljada dobrovoljaca. Mreža je puna glupih, depresivnih ljudi. I malo njih se vrati."
<BR>&nbsp;&nbsp;&nbsp;&nbsp;&nbsp;"Zar to ne dokazuje nešto?" šapnu Sarai brzo, žurno. "Neko ili nešto lovi te ljude."
<BR>&nbsp;&nbsp;&nbsp;&nbsp;&nbsp;"Banditi", reče Sol.
<BR>&nbsp;&nbsp;&nbsp;&nbsp;&nbsp;Sarai odmahnu glavom. "Golem."
<BR>&nbsp;&nbsp;&nbsp;&nbsp;&nbsp;"Misliš, Šrajk."
<BR>&nbsp;&nbsp;&nbsp;&nbsp;&nbsp;"To je golem", insistirala je Sarai. "Isti onaj kog smo videli u snu."
<BR>&nbsp;&nbsp;&nbsp;&nbsp;&nbsp;Sol oseti nelagodnost. "Ja ne vidim nikakvog golema u snu. Kakav golem?"
<BR>&nbsp;&nbsp;&nbsp;&nbsp;&nbsp;"Crvene oči koje posmatraju", reče Sarai. "To je isti golem kog je Rejčel čula one noći u Sfingi."
<BR>&nbsp;&nbsp;&nbsp;&nbsp;&nbsp;"Otkud znaš da je čula bilo šta?"
<BR>&nbsp;&nbsp;&nbsp;&nbsp;&nbsp;"To je sve u snu", reče Sarai. "Pre nego uđemo tamo gde čeka golem."
<BR>&nbsp;&nbsp;&nbsp;&nbsp;&nbsp;"Nismo sanjali isti san", reče Sol. "Majko, majko... zašto mi to nisi rekla ranije?"
<BR>&nbsp;&nbsp;&nbsp;&nbsp;&nbsp;"Mislila sam da ludim", šapnu Sarai.
<BR>&nbsp;&nbsp;&nbsp;&nbsp;&nbsp;Sol pomisli na tajne razgovore sa Bogom i zagrli svoju ženu.
<BR>&nbsp;&nbsp;&nbsp;&nbsp;&nbsp;"O, Sole", šapnu ona kraj njega, "toliko me boli da gledam. A ovde sam tako usamljena."
<BR>&nbsp;&nbsp;&nbsp;&nbsp;&nbsp;Sol ju je držao. Pokušali su da odu kući - kuća će za njih uvek biti Barnardov Svet - pet ili šest puta, kako bi posetili porodicu i prijatelje, ali svaki put posete je upropastila invazija izveštača i turista. Niko nije bio kriv za to. Vesti su kroz megadatasferu stotinu i šezdeset svetova Mreže putovale gotovo trenutno. Da bi se počešao tamo gde ga je radoznalost zasvrbela, čovek je morao samo da pređe univerzalnom karticom preko disključa terminala i da kroči kroz dalekobacač. Pokušavali su da putuju nenajavljeni i inkognito, ali oni nisu bili špijuni i ti pokušaji bili su jadni. U roku od dvadeset četiri sata posle ulaska u Mrežu, bili bi ponovo pod opsadom. Istraživački instituti i veliki medicinski centri lako su obezbeđivali bezbednosni zastor za takve posete, ali njihovi prijatelji i porodica su trpeli. Rejčel je bila VEST.
<BR>&nbsp;&nbsp;&nbsp;&nbsp;&nbsp;"Možda bismo mogli ponovo da pozovemo Tetu i Ričarda..." poče Sarai.
<BR>&nbsp;&nbsp;&nbsp;&nbsp;&nbsp;"Imam bolju zamisao", reče Sol. "Idi ti sama, majko. Želiš da vidiš svoju sestru, ali takođe želiš da vidiš, čuješ i omirišeš dom... da posmatraš suton tamo gde nema iguana... da hodaš po poljima. Idi."
<BR>&nbsp;&nbsp;&nbsp;&nbsp;&nbsp;"Da idem? Samo ja? Ne bih mogla da se odvojim od Rejčel..."
<BR>&nbsp;&nbsp;&nbsp;&nbsp;&nbsp;"Besmislica", reče Sol. "Dvaput za dvadeset godina - gotovo četrdeset, ako računamo i pređašnja dobra vremena... u svakom slučaju, dvaput za dvadeset godina ne predstavlja zapostavljanje deteta. Pravo je čudo što članovi ove porodice još mogu da se međusobno podnose, toliko smo dugo na okupu."
<BR>&nbsp;&nbsp;&nbsp;&nbsp;&nbsp;Sarai pogleda u ploču stola, zadubljena u misli. "Ali, zar me izveštači neće pronaći?"
<BR>&nbsp;&nbsp;&nbsp;&nbsp;&nbsp;"Kladim se da neće", reče Sol. "Izgleda da je Rejčel ono na šta reaguju. Ako te budu progonili, vrati se kući. Ali kladim se da ćeš imati celu nedelju da sve posetiš, pre nego što ti izveštači uđu u trag."
<BR>&nbsp;&nbsp;&nbsp;&nbsp;&nbsp;"Nedelju dana", prodahta Sarai. "Ne mogu..."
<BR>&nbsp;&nbsp;&nbsp;&nbsp;&nbsp;"Naravno da možeš. U stvari, moraš. To će mi dati nekoliko dana više sa Rejčel, a onda, kada se ti vratiš, provešću nekoliko dana sebično, radiću na knjizi."
<BR>&nbsp;&nbsp;&nbsp;&nbsp;&nbsp;"O Kjerkegoru?"
<BR>&nbsp;&nbsp;&nbsp;&nbsp;&nbsp;"Ne. To je nešto o čemu razmišljam već neko vreme, i što zovem Abrahamov problem.
<BR>&nbsp;&nbsp;&nbsp;&nbsp;&nbsp;"Nezgrapan naslov", reče Sarai.
<BR>&nbsp;&nbsp;&nbsp;&nbsp;&nbsp;"Nezgrapan je i problem", reče Sol. "A sada se spakuj. Sutra letimo za Novi Jerusalim, pa ćeš moći da se 'baciš pre nego što počne šabat."
<BR>&nbsp;&nbsp;&nbsp;&nbsp;&nbsp;"Razmisliću o tome", reče ona; nije zvučala ubeđeno.
<BR>&nbsp;&nbsp;&nbsp;&nbsp;&nbsp;"Ima da se spakuješ", reče Sol i ponovo je zagrli. Dok je skidao ruke s njenih ramena, okrenuo ju je od prozora tako da gleda u predsoblje i vrata spavaće sobe. "Idi. Kada se vratiš kući, ja ću već smisliti nešto što možemo da uradimo."
<BR>&nbsp;&nbsp;&nbsp;&nbsp;&nbsp;Sarai je oklevala. "Obećavaš?"
<BR>&nbsp;&nbsp;&nbsp;&nbsp;&nbsp;Sol je pogleda. "Obećavam da hoću, pre nego što vreme sve uništi. Kunem se kao Rejčelin otac da ću pronaći način."
<BR>&nbsp;&nbsp;&nbsp;&nbsp;&nbsp;Sarai klimnu glavom, opuštenija nego što ju je video mesecima. "Idem da se pakujem", reče ona.
<BR>
<BR>&nbsp;&nbsp;&nbsp;&nbsp;&nbsp;Kada su se sutradan on i dete vratili iz Novog Jerusalima, Sol je izašao da poprska mali travnjak dok se Rejčel tiho igrala unutra. Kada je ušao, ružičasti sjaj sutona ulivao je u zidove morsku toplotu i mir. Rejčel nije bila u svojoj sobi, niti na drugim uobičajenim mestima. "Rejčel?"
<BR>&nbsp;&nbsp;&nbsp;&nbsp;&nbsp;Pošto nije bilo odgovora, on ponovo pogleda u dvorište, pa onda na praznu ulicu.
<BR>&nbsp;&nbsp;&nbsp;&nbsp;&nbsp;"Rejčel!" Sol utrča da pozove komšije, ali najednom začu najtiši mogući zvuk iz dubokog plakara koji je Sarai koristila za odlaganje stvari. Sol tiho otvori klizni panel.
<BR>&nbsp;&nbsp;&nbsp;&nbsp;&nbsp;Rejčel je sedela ispod okačene odeće, sa Sarainom antiknom kutijom od borovine otvorenom među nogama. Pod je bio pun fotografija i holočipova Rejčel kao gimnazijalke, Rejčel na dan kada je pošla u koledž, Rejčel kako stoji ispred isklesanog planinskog masiva na Hiperionu. Rejčelin istraživački komlog ležao je i šaputao u krilu četvorogodišnje Rejčel. Solu se stegnu srce na poznati zvuk glasa samopouzdane mlade žene.
<BR>&nbsp;&nbsp;&nbsp;&nbsp;&nbsp;"Tata", reče dete na podu, glasom koji je bio slabašni preplašeni odjek glasa iz komloga, "nikada mi niste rekli da imam sestru."
<BR>&nbsp;&nbsp;&nbsp;&nbsp;&nbsp;"I nemaš, malena."
<BR>&nbsp;&nbsp;&nbsp;&nbsp;&nbsp;Rejčel se namršti. "Je li ovo mama kada nije bila... toliko velika? A-a, nemoguće. I ona se zove Rejčel, tako kaže. Kako može..."
<BR>&nbsp;&nbsp;&nbsp;&nbsp;&nbsp;"U redu je", reče on, "objasniću ti..." Sol shvati da u dnevnoj sobi zvoni telefon, da zvoni već neko vreme. "Samo trenutak, slađana. Odmah se vraćam."
<BR>&nbsp;&nbsp;&nbsp;&nbsp;&nbsp;Holo koji se obrazovao iznad jame prikazivao je čoveka kog Sol nikada ranije nije video. Sol nije aktivirao svoj imažer, u želji da se otarasi sagovornika. "Da?" reče on odsečno.
<BR>&nbsp;&nbsp;&nbsp;&nbsp;&nbsp;"M. Vejntraub? M. Vejntraub koji je živeo na Barnardovom Svetu, trenutno u selu Den na Hebronu?"
<BR>&nbsp;&nbsp;&nbsp;&nbsp;&nbsp;Sol krenu da isključi vezu, a onda zastade. Njihova pristupna šifra nije se nalazila u fajlovima. Povremeno bi neki prodavac pozvao iz Novog Jerusalima, ali pozivi sa drugih svetova bili su retki. I, Sol iznenada shvati, sa ledenim ubodom u stomaku, zašlo je sunce, na šabat. Bili su dopušteni samo hitni holo pozivi.
<BR>&nbsp;&nbsp;&nbsp;&nbsp;&nbsp;"Da?" reče Sol.
<BR>&nbsp;&nbsp;&nbsp;&nbsp;&nbsp;"M. Vejntraub", reče čovek, zureći slepo pokraj Sola, "dogodila se strašna nesreća."
<BR>
<BR>&nbsp;&nbsp;&nbsp;&nbsp;&nbsp;Kada se Rejčel probudila, njen otac je sedeo kraj kreveta. Izgledao je umorno. Oči su mu bile crvene a obrazi sivi od čekinja iznad linije brade.
<BR>&nbsp;&nbsp;&nbsp;&nbsp;&nbsp;"Dobro jutro, tata."
<BR>&nbsp;&nbsp;&nbsp;&nbsp;&nbsp;"Dobro jutro, dušo."
<BR>&nbsp;&nbsp;&nbsp;&nbsp;&nbsp;Rejčel pogleda oko sebe i trepnu. Neke od njenih lutaka, igračaka i stvari bile su tu, ali soba nije bila njena. Svetlo je bilo drugačije. Vazduh je mirisao drugačije. Njen tata je izgledao drugačije. "Gde smo, tata?"
<BR>&nbsp;&nbsp;&nbsp;&nbsp;&nbsp;"Pošli smo na put, malena."
<BR>&nbsp;&nbsp;&nbsp;&nbsp;&nbsp;"Kuda?"
<BR>&nbsp;&nbsp;&nbsp;&nbsp;&nbsp;"Sada to nije važno. Na noge, slađana. Kupatilo ti je spremno, a onda moramo da se obučemo."
<BR>&nbsp;&nbsp;&nbsp;&nbsp;&nbsp;Tamna haljina koju nikada ranije nije videla ležala je na uznožju kreveta. Ona pogleda haljinu, a onda ponovo oca. "Tata, šta je bilo? Gde je mama?"
<BR>&nbsp;&nbsp;&nbsp;&nbsp;&nbsp;Sol protrlja obraz. Bilo je to treće jutro posle nesreće. Bio je dan sahrane. Rekao joj je svakog od prethodnih dana, zato što tada nije mogao da zamisli da je laže; činilo mu se to kao krajnja izdaja - kako Sarai, tako i Rejčel. Ali mislio je da to ne može ponovo da učini. "Dogodila se nesreća, Rejčel", reče on, dok mu je glas bolno škripao. "Mama je poginula. Danas moramo da se oprostimo s njom." Sol zastade. Sada je znao da će biti potreban jedan minut da činjenica majčine smrti za Rejčel postane stvarna. Prvog dana nije znao može li četvorogodišnje dete zaista da shvati šta je to smrt. Sada je znao da Rejčel može.
<BR>&nbsp;&nbsp;&nbsp;&nbsp;&nbsp;Kasnije, dok je držao uplakano dete, Sol je pokušao da shvati nesreću koju joj je tako šturo opisao. EMV je bio dalekno najbezbedniji vid ličnog transporta koji je čovečanstvo ikada načinilo. Njegovi podizači mogli su da se pokvare, ali čak i tada bi rezidualni naboj u EM generatorima dozvolio vazdušnim kolima da se bezbedno spuste sa bilo koje visine. Osnovni dizajn EMV opreme za izbegavanje sudara, koji je bio bezbedan od kvara, nije se izmenio vekovima. Ali sve se pokvarilo. U ovom slučaju, dvoje tinejdžera u ukradenom EMV-u, izvan saobraćajnih traka, ubrzavali su do 1.5 maha sa svim svetlima i transponderima isključenim, kako bi izbegli praćenje, da bi se protiv svih izgleda sudarili sa drevnim 'Vikenom' ujna Tete dok se ovaj spuštao ka platformi za pristajanje kod Opere u Busard Sitiju. Pored Tete, Sarai i tinejdžera, još troje ljudi poginulo je u sudaru i od krhotina vozila u padu zavitlanih u prepuni atrijum same Opere.
<BR>&nbsp;&nbsp;&nbsp;&nbsp;&nbsp;Sarai.
<BR>&nbsp;&nbsp;&nbsp;&nbsp;&nbsp;"Hoćemo li ikada ponovo videti mamu?" upita Rejčel između jecaja. Pitala je to svaki put.
<BR>&nbsp;&nbsp;&nbsp;&nbsp;&nbsp;"Ne znam, dušo", odgovori Sol istinu.
<BR>
<BR>&nbsp;&nbsp;&nbsp;&nbsp;&nbsp;Sahrana je bila na porodičnom groblju u srezu Kejts, na Barnardovom Svetu. Štampa nije okupirala samo groblje, ali izveštači su se muvali iza drveća i tiskali se o crnu gvozdenu kapiju kao gnevna olujna plima.
<BR>&nbsp;&nbsp;&nbsp;&nbsp;&nbsp;Ričard je želeo da Sol i Rejčel ostanu nekoliko dana, ali Sol je znao kakve bi muke taj miran farmer imao kada bi štampa nastavila sa svojim napadima. Umesto toga, zagrlio je Ričarda, kratko se obratio bučnim reporterima iza ograde, i pobegao na Henron sa omamljenom i zanemelom Rejčel.
<BR>&nbsp;&nbsp;&nbsp;&nbsp;&nbsp;Izveštači su ga pratili do Novog Jerusalima, a onda pokušali da ga prate u Den, ali vojna policija premostila je komande njihovog zakupljenog EMV-a, desetinu bacila u zatvor, za opmenu, a ostalima opozvala vize za dalekobacač.
<BR>
<BR>&nbsp;&nbsp;&nbsp;&nbsp;&nbsp;Kada se spustilo veče, Sol je išetao na greben iznad sela, dok je Džudi pazila na njegovo usnulo dete. Ustanovio je da njegov dijalog sa Bogom sada može da se čuje, i savladao poriv da pesnicom zapreti nebu, da izvikuje opscenosti, da baca kamenje. Umesto toga, postavljao je pitanja koja su se uvek završavala sa - Zašto?
<BR>&nbsp;&nbsp;&nbsp;&nbsp;&nbsp;Nije bilo odgovora. Hebronovo sunce zalazilo je iza udaljenih grebena i stene su sijale dok su ispuštale toplotu. Sol sede na kamen i protrlja dlanovima slepoočnice.
<BR>&nbsp;&nbsp;&nbsp;&nbsp;&nbsp;Sarai.
<BR>&nbsp;&nbsp;&nbsp;&nbsp;&nbsp;Živeli su punim životom, čak i sa tragedijom Rejčeline bolesti koja se nadnela nad njih. Bilo je previše ironično - u prvom Sarainom satu opuštanja sa sestrom... Sol glasno zastenja.
<BR>&nbsp;&nbsp;&nbsp;&nbsp;&nbsp;Zamka je, naravno, bila u njihovoj potpunoj zaokupljenosti Rejčelinom bolešću. Ni jedno ni drugo nije moglo da se suoči sa budućnošću posle Rejčeline... smrti? Nestanka? Svet je svakog dana koji je njihovo dete proživljavalo ostajao zatvoren za svaku pomisao o nesreći, o perverznoj protivlogici surove vasione. Sol je bio siguran da je Sarai razmišljala o samoubistvu baš kao i on, ali nijedno od njih nikada ne bi moglo da napusti onog drugog. Ili Rejčel. On nikada nije razmišljao o mogućnosti da ostane sam sa Rejčel kada...
<BR>&nbsp;&nbsp;&nbsp;&nbsp;&nbsp;Sarai!
<BR>&nbsp;&nbsp;&nbsp;&nbsp;&nbsp;U tom trenutku, Sol shvati da se, često gnevan, dijalog koji je njegov narod vodio sa Bogom tolike milenijume nije završio smrću Stare Zemlje... niti novom dijasporom... već se nastavljao i dalje. On, Rejčel i Sarai bili su deo toga, bili su deo toga i sada. Pustio je bol da mu dođe. Bol ga je preplavio oštrom agonijom odlučnosti.
<BR>&nbsp;&nbsp;&nbsp;&nbsp;&nbsp;Sol je stajao na rubu grebena i plakao dok se spuštao mrak.
<BR>&nbsp;&nbsp;&nbsp;&nbsp;&nbsp;Ujutro, kad je sunčeva svetlost ispunila sobu, bio je kraj Rejčelinog kreveta.
<BR>&nbsp;&nbsp;&nbsp;&nbsp;&nbsp;"Dobro jutro, tata."
<BR>&nbsp;&nbsp;&nbsp;&nbsp;&nbsp;"Dobro jutro, dušo."
<BR>&nbsp;&nbsp;&nbsp;&nbsp;&nbsp;"Gde smo, tata?"
<BR>&nbsp;&nbsp;&nbsp;&nbsp;&nbsp;"Pošli smo na put. Na jedno lepo mesto."
<BR>&nbsp;&nbsp;&nbsp;&nbsp;&nbsp;"Gde je mama?"
<BR>&nbsp;&nbsp;&nbsp;&nbsp;&nbsp;"Ona je danas sa ujna Tetom."
<BR>&nbsp;&nbsp;&nbsp;&nbsp;&nbsp;"Hoću li je videti sutra?"
<BR>&nbsp;&nbsp;&nbsp;&nbsp;&nbsp;"Da", reče Sol. "A sad hajde da se obučeš pa da doručkujemo."
<BR>
<BR>&nbsp;&nbsp;&nbsp;&nbsp;&nbsp;Sol je počeo da šalje molbe Crkvi Šrajka kada je Rejčel napunila tri godine. Putovanja na Hiperion bila su drastično smanjena, a pristup Vremenskim grobnicama postao je gotovo nemoguć. Samo je povremeno hodočašće Šrajku otvaralo put ljudima u tu oblast.
<BR>&nbsp;&nbsp;&nbsp;&nbsp;&nbsp;Rejčel je bila tužna što joj majka nije tu za rođendan, ali poseta nekoliko dece iz kibuca malo joj je odvratila pažnju. Njen veliki poklon bila je knjiga ilustrovanih bajki koju je Sarai još pre nekoliko meseci uzela u Novom Jerusalimu.
<BR>&nbsp;&nbsp;&nbsp;&nbsp;&nbsp;Sol je Rejčel čitao neke od priča pred spavanje. Prošlo je sedam meseci otkako je sama bila u stanju da pročita ijednu reč. Ali, volela je priče - naročito 'Uspavanu lepoticu' - i terala je oca da joj je dvaput pročita.
<BR>&nbsp;&nbsp;&nbsp;&nbsp;&nbsp;"Pokazaću je mami, kada stigne kući", reče ona zevajući, dok je Sol gasio svetlo.
<BR>&nbsp;&nbsp;&nbsp;&nbsp;&nbsp;"Laku noć, malena", reče on tiho, zastavši na vratima.
<BR>&nbsp;&nbsp;&nbsp;&nbsp;&nbsp;"Hej, tata?"
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Vidimo se, aligatoru."
<BR>&nbsp;&nbsp;&nbsp;&nbsp;&nbsp;"Kasnije, krokodilče."
<BR>&nbsp;&nbsp;&nbsp;&nbsp;&nbsp;Rejčel se zakikota u jastuk.
<BR>&nbsp;&nbsp;&nbsp;&nbsp;&nbsp;Bilo je to, pomišljao je Sol u poslednje dve godine, otprilike kao kada posmatraš starenje svoje ljubavi. Samo gore. Hiljadu puta gore.
<BR>&nbsp;&nbsp;&nbsp;&nbsp;&nbsp;Rejčelini stalni zubi ispadali su u intervalima, između njenog osmog i drugog rođendana. Zamenili su ih mlečni zubi, ali do njenog osamnaestog meseca polovina ih se povukla u vilicu.
<BR>&nbsp;&nbsp;&nbsp;&nbsp;&nbsp;Rejčelina kosa, ono na šta je oduvek bila ponosna, postajala je sve kraća i sve ređa. Lice joj je izgubilo poznatu strukturu kada je bebinja bucmastost prekrila kosti obraza i čvrstu bradu. Njena koordinacija postepeno je opadala, isprva primetna u nagloj nespretnosti dok je držala viljušku ili olovku. Onog dana kada više nije mogla da hoda, Sol ju je rano stavio u kolevku i otišao u radnu sobu da se tiho i pošteno napije.
<BR>&nbsp;&nbsp;&nbsp;&nbsp;&nbsp;Najteže mu je padao jezik. Gubitak rečnika kao da je spaljivao most između njih, kao da je presecao poslednju nit nade. Nešto posle njenog drugog rođendana, Sol ju je ušuškao u krevet i rekao, zastavši na vratima: "Vidimo se, aligatoru."
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;"Vidimo se, aligatoru."
<BR>&nbsp;&nbsp;&nbsp;&nbsp;&nbsp;Rejčel se zakikota.
<BR>&nbsp;&nbsp;&nbsp;&nbsp;&nbsp;"Ti odgovaraš sa - 'Kasnije, krokodilče'", reče Sol. Rekao joj je šta su aligator i krokodil.
<BR>&nbsp;&nbsp;&nbsp;&nbsp;&nbsp;"Kasnije, 'kodilče'", zakikota se Rejčel.
<BR>&nbsp;&nbsp;&nbsp;&nbsp;&nbsp;Ujutro je zaboravila.
<BR>
<BR>&nbsp;&nbsp;&nbsp;&nbsp;&nbsp;Sol je vodio Rejčel sa sobom dok je putovao po Mreži - više nije mario za izveštače - i podnosio molbe Crkvi Šrajka za prava na hodočašće, lobirao u Senatu za vizu i pristup zabranjenim oblastima Hiperiona, posećivao svaki istraživački institut ili kliniku koji su mogli da ponude lek. Izgubljeni su meseci dok je sve više i više lekara priznavalo neuspeh. Kada je umakao natrag na Hebron, Rejčel je imala petnaest standardnih meseci; u drevnim mernim jedinicama, u upotrebi na Hebronu, težila je dvadeset pet funti i bila trideset inča visoka. Više nije mogla sama da se oblači. Rečnik joj se sastojao od dvadeset pet reči, od kojih su joj omiljene bile 'mama' i 'tata'.
<BR>
<BR>&nbsp;&nbsp;&nbsp;&nbsp;&nbsp;Sol je voleo da nosi svoju kćer. Ponekad su oblina njene glave uz njegov obraz, njena toplina uz njegove grudi, miris njene kože - sve to zajedno - činili da zaboravi na žestoku nepravdu svega toga. U tim trenucima Sol bi privremeno i mogao biti pomiren sa vasionom, samo da je tu bila i Sarai. Pošto nije, u njegovom ljutitom dijalogu sa Bogom, u kog nije verovao, nastajali su samo privremeni prekidi vatre.
<BR>
<BR>&nbsp;&nbsp;&nbsp;&nbsp;&nbsp;- Koji razlog uopšte može da postoji za ovo?
<BR>&nbsp;&nbsp;&nbsp;&nbsp;&nbsp;- Koji je razlog bio vidljiv za sve oblike bola koji je čovečanstvo trpelo?
<BR>&nbsp;&nbsp;&nbsp;&nbsp;&nbsp;- Baš tako, pomisli Sol, zapitavši se da li je prvi put postigao poen. Sumnjao je u to.
<BR>&nbsp;&nbsp;&nbsp;&nbsp;&nbsp;- Činjenica da je nešto nevidljivo ne znači da to nešto i ne postoji.
<BR>&nbsp;&nbsp;&nbsp;&nbsp;&nbsp;- To je nezgrapno rečeno. Da bi se nešto ustvrdilo, ne koriste se tri negacije. Naročito kada se tvrdi nešto tako plitkoumno.
<BR>&nbsp;&nbsp;&nbsp;&nbsp;&nbsp;- Baš tako, Sole. Počinješ da kapiraš sve ovo.
<BR>&nbsp;&nbsp;&nbsp;&nbsp;&nbsp;- Šta?
<BR>
<BR>&nbsp;&nbsp;&nbsp;&nbsp;&nbsp;Nije bilo odgovora na njegove misli. Sol je ležao u svojoj kući i slušao kako duva pustinjski vetar.
<BR>
<BR>&nbsp;&nbsp;&nbsp;&nbsp;&nbsp;Rejčelina poslednja reč bila je 'mama', promrljana kada je imala jedva više od pet meseci.
<BR>&nbsp;&nbsp;&nbsp;&nbsp;&nbsp;Probudila se u kolevci i nije pitala - nije mogla da pita - gde se nalazi. Njen svet sastojao se od vremena za obrok, spavanja i igračaka. Ponekad, dok je plakala, Sol se pitao ne plače li za majkom.
<BR>&nbsp;&nbsp;&nbsp;&nbsp;&nbsp;Sol je išao u nabavku u male prodavnice u Denu i nosio je bebu sa sobom dok je birao pelene, pakovanja za hranjenje i povremeno novu igračku.
<BR>&nbsp;&nbsp;&nbsp;&nbsp;&nbsp;Nedelju dana pre nego što je Sol otišao na Tau Ceti Centar, Efraim i druga dvojica starešina došli su da porazgovaraju s njim. Bilo je veče i sve slabije svetlo sijalo je na ćelavom Efraimovom temenu. "Sole, brinemo se za tebe. Sledećih nekoliko nedelja biće teško. Žene žele da pomognu. Mi želimo da pomognemo."
<BR>&nbsp;&nbsp;&nbsp;&nbsp;&nbsp;Sol položi šaku na podlakticu starijeg muškarca. "Cenim to, Efraime. Cenim sve u poslednjih nekoliko godina. Ovo je sada i naš dom. Sarai bi... Sarai bi želela da vam kažem hvala. Ali, u nedelju odlazimo. Rejčel će ozdraviti."
<BR>&nbsp;&nbsp;&nbsp;&nbsp;&nbsp;Tri muškarca na dugoj klupi zgledaše se. Avner reže: "Pronašli su lek?"
<BR>&nbsp;&nbsp;&nbsp;&nbsp;&nbsp;"Ne", reče Sol, "ali pronašao sam razlog za nadu."
<BR>&nbsp;&nbsp;&nbsp;&nbsp;&nbsp;"Dobro je nadati se", reče Robert oprezno.
<BR>&nbsp;&nbsp;&nbsp;&nbsp;&nbsp;Sol se isceri, belim zubima naspram sede brade. "Bolje je da bude tako", reče on. "Ponekad samo to imamo."
<BR>
<BR>&nbsp;&nbsp;&nbsp;&nbsp;&nbsp;Studijska holo kamera zumirala je za krupni plan Rejčel dok je beba sedela u Solovom naručju, u emisiji 'Obični razgovori'. "Dakle, vi velite", reče Devon Vajtšajer, domaćin emisije i treće po redu najpoznatije lice datasfere Mreže, "da odbijanje Crkve Šrajka da vam dopusti da se vratite u Vremenske grobnice... i Hegemonijina sporost u obezbeđivanju vize... da će te dve stvari osuditi vaše dete na... odumiranje?"
<BR>&nbsp;&nbsp;&nbsp;&nbsp;&nbsp;"Baš tako", reče Sol. "Putovanje do Hiperiona traje najmanje šest nedelja. Rejčel sada ima dvanaest nedelja. Svako dalje otezanje, bilo od strane Crkve Šrajka bilo od birokratije Mreže, ubiće ovo dete."
<BR>&nbsp;&nbsp;&nbsp;&nbsp;&nbsp;Publika u studiju se uskomeša. Devon Vajtšajer se okrenu prema najbližem daljinskom prenosniku slike. Njegov grubi prijateljski lik ispuni okvir monitora. "Ovaj čovek ne zna može li da spase svoje dete", reče Vajtšajet, glasom moćnim od suptilne osećajnosti, "ali sve što traži jeste šansa. Da li mislite da on... i beba... zaslužuju makar jednu? Ako je tako, pristupite svom planetarnom predstavniku i najbližem hramu Crkve Šrajka. Broj hrama najbližeg vama trebalo bi sada da se pojavi." On se ponovo okrenu Solu. "Želimo vam sreću, M. Vejntraub. A tebi..." Vajtšajerova krupna šaka dodirnu Rejčelin obraz "...naša mlada prijateljice, želimo Božju brzinu."
<BR>&nbsp;&nbsp;&nbsp;&nbsp;&nbsp;Na monitoru se zadrža slika Rejčel sve dok se ne pretopi u crnilo.
<BR>
<BR>&nbsp;&nbsp;&nbsp;&nbsp;&nbsp;Hokingov efekt izazivao je mučninu, vrtoglavicu, glavobolju i halucinacije. Prvi deo putovanja bio je desetodnevni tranzit do Parvatija Hegemonijinim bakljobrodom HS Neustrašivi.
<BR>&nbsp;&nbsp;&nbsp;&nbsp;&nbsp;Sol i Rejčel su izdržali. Oni su bili jedini potpuno svesni ljudi u ratnom brodu. Rejčel je isprva plakala, ali posle nekoliko sati ležala je, tiha, u Solovom naručju i zurila odozdo u njega krupnim tamnim očima. Sol se sećao dana njenog rođenja - lekari su uzeli bebu sa Sarainog toplog stomaka. Rejčelina tamna kosa nije tada bila mnogo kraća, pogled ništa manje dubok.
<BR>&nbsp;&nbsp;&nbsp;&nbsp;&nbsp;Na kraju su zaspali od iscrpljenosti.
<BR>&nbsp;&nbsp;&nbsp;&nbsp;&nbsp;Sol je sanjao da luta kroz građevinu sa stubovima veličine sekvojinih stabala i tavanicom visoko iznad njega, van vidokruga. Crvena svetlost kupala je hladnu prazninu. Sol je bio iznenađen kada je shvatio da još drži Rejčel u naručju. Rejčel kao dete nikada ranije nije bila u njegovom snu. Beba podiže pogled ka njemu i Sol oseti kontakt njene svesti podjednako sigurno kao da je naglas progovorila.
<BR>&nbsp;&nbsp;&nbsp;&nbsp;&nbsp;Najednom jedan drugačiji glas, snažan i hladan, odjeknu kroz prazninu:
<BR>&nbsp;&nbsp;&nbsp;&nbsp;&nbsp;"Sole! Uzmi svoju kćer, svoju kćer jedinicu, Rejčel, koju voliš, pa idi na svet zvani Hiperion i ponudi je tamo kao žrtvu na jednom od mesta o kojima ću ti pričati."
<BR>&nbsp;&nbsp;&nbsp;&nbsp;&nbsp;Sol zastade i ponovo pogleda Rejčel. Bebine oči bile su duboke i osvetljene dok je gledala odozdo u oca. Sol oseti neizgovoreno da. Držeći je čvrsto, on kroči napred u tamu i podiže glas protiv tišine:
<BR>&nbsp;&nbsp;&nbsp;&nbsp;&nbsp;"Slušaj! Nema više žrtvovanja, ni dece ni roditelja. Nema više podnošenja žrtve ni za koga osim za drugog čoveka. Vreme poslušnosti i ispaštanja je prošlo."
<BR>&nbsp;&nbsp;&nbsp;&nbsp;&nbsp;Sol oslušnu. Mogao je da oseti udarce svog srca i Rejčelinu toplinu uz ruku. Odnekud odozgo začu se hladan zvuk vetra kroz nevidljive pukotine. Sol obavi dlan oko usta i viknu:
<BR>&nbsp;&nbsp;&nbsp;&nbsp;&nbsp;"To je sve! Sad nas ili ostavi na miru ili nam se pridruži kao otac umesto kao primalac žrtava. Biraj kao Abraham!"
<BR>&nbsp;&nbsp;&nbsp;&nbsp;&nbsp;Rejčel mu se promeškolji u naručju dok je u kamenom podu rasla tutnjava. Stubovi se zatresoše. Crvena pomrčina produbi se, a onda zgasnu, ostavivši samo tamu. Izdaleka zagrmeše ogromni koraci. Sol čvršće stisnu Rejčel dok je kraj njih urlao siloviti vetar.
<BR>&nbsp;&nbsp;&nbsp;&nbsp;&nbsp;Zatreperi svetlost, i on i Rejčel probudiše se na HS Neustrašivi, koji je hitao ka spoljnom svemiru i Parvatiju, gde ih je čekao transfer za drvobrod Igdrasil, za planetu Hiperion. Sol se osmehnu svojoj sedam nedelja staroj kćeri. Ona mu uzvrati osmehom.
<BR>&nbsp;&nbsp;&nbsp;&nbsp;&nbsp;Bio je to njen poslednji i njen prvi osmeh.
<BR>
<BR>&nbsp;&nbsp;&nbsp;&nbsp;&nbsp;Glavna kabina vetrokola bila je nema kada je stari naučnik završio svoju priču. Sol pročisti grlo i otpi gutljaj vode iz kristalnog pehara. Rejčel je spavala u priručnoj kolevci - fioci. Vetrokola su se blago njihala u kretanju a tutnjava velikog točka i zujanje glavnog žiroskopa bili su uspavljujući, u pozadini.
<BR>&nbsp;&nbsp;&nbsp;&nbsp;&nbsp;"Bože moj", reže Bron Lamija tiho. Ona zausti da ponovo progovori, a onda samo odmahnu glavom.
<BR>&nbsp;&nbsp;&nbsp;&nbsp;&nbsp;Martin Silenus zatvori oči i reče:
<BR>
<BR>&nbsp;&nbsp;&nbsp;&nbsp;&nbsp;Znajuć' da duši, kad sva mržnja prođe
<BR>&nbsp;&nbsp;&nbsp;&nbsp;&nbsp;Ponovo nevinost suštastvena dođe
<BR>&nbsp;&nbsp;&nbsp;&nbsp;&nbsp;I da ona shvati da je za se divna
<BR>&nbsp;&nbsp;&nbsp;&nbsp;&nbsp;Smirujuća i zastrašujuća,
<BR>&nbsp;&nbsp;&nbsp;&nbsp;&nbsp;Da je volja njena volja samog Raja;
<BR>&nbsp;&nbsp;&nbsp;&nbsp;&nbsp;Ona može, dok se mršti svako
<BR>&nbsp;&nbsp;&nbsp;&nbsp;&nbsp;I dok vetar huči i zavija jako
<BR>&nbsp;&nbsp;&nbsp;&nbsp;&nbsp;Il' dok svaki meh ne prsne, srećna bit' do kraja.
<BR>
<BR>&nbsp;&nbsp;&nbsp;&nbsp;&nbsp;Sol Vejntraub upita: "Vilijam Batler Jejts?"
<BR>&nbsp;&nbsp;&nbsp;&nbsp;&nbsp;Silenus klimnu glavom. "'Molitva za moju kćer'."
<BR>&nbsp;&nbsp;&nbsp;&nbsp;&nbsp;"Mislim da ću se popeti na gornju palubu, malo na svež vazduh, pre nego legnem", reče Konzul. "Da li iko želi da mi se pridruži?"
<BR>&nbsp;&nbsp;&nbsp;&nbsp;&nbsp;Svi to učiniše. Njihovo kretanje proizvodilo je osvežavajući lahor dok je grupa stajala na srednjoj palubi i posmatrala kako smračeno More trave tutnji kraj nje. Nebo je bilo velika, zvezdama posuta činija iznad njih, zaparana tragovima meteora. Jedra i snast škripali su zvukom starim koliko i ljudska putovanja.
<BR>&nbsp;&nbsp;&nbsp;&nbsp;&nbsp;"Mislim da bi trebalo večeras da držimo stražu", reče pukovnik Kasad. "Jedna osoba na straži dok ostale spavaju. Intervali od dva sata."
<BR>&nbsp;&nbsp;&nbsp;&nbsp;&nbsp;"Slažem se", reče Konzul. "Ja ću stražariti prvi."
<BR>&nbsp;&nbsp;&nbsp;&nbsp;&nbsp;"Ujutro..." započe Kasad.
<BR>&nbsp;&nbsp;&nbsp;&nbsp;&nbsp;"Gledajte!" povika otac Hojt.
<BR>&nbsp;&nbsp;&nbsp;&nbsp;&nbsp;Oni pogledaše tamo kuda je pokazivala njegova ruka. Između buktanja sazvežđa plamtele su obojene vatrene kugle - zelene, ljubičaste, narandžaste, ponovo zelene - i osvetljavale veliku travnatu ravnicu pred njima kao bleskovi munja vreline. Zvezde i meteorski tragovi bledeli su do beznačajnosti kraj ove iznenadne predstave.
<BR>&nbsp;&nbsp;&nbsp;&nbsp;&nbsp;"Eksplozije?" usudi se sveštenik da kaže.
<BR>&nbsp;&nbsp;&nbsp;&nbsp;&nbsp;"Svemirska bitka", reče Kasad. "Cislunarna. Fuziono oružje." On brzo siđe pod palubu.
<BR>&nbsp;&nbsp;&nbsp;&nbsp;&nbsp;"Drvo", reče Het Mastin, pokazujući ka sićušnom svetlu koje se kretalo među eksplozijama kao žar koji lebdi kroz vatromet.
<BR>&nbsp;&nbsp;&nbsp;&nbsp;&nbsp;Kasad se vrati sa svojim energetskim dvogledom i pruži ga ostalima.
<BR>&nbsp;&nbsp;&nbsp;&nbsp;&nbsp;"Proterani?" upita Lamija. "Je li to invazija?"
<BR>&nbsp;&nbsp;&nbsp;&nbsp;&nbsp;"Proterani, gotovo sigurno", reče Kasad. "Ali isto tako gotovo sigurno samo izviđački pohod. Vidite grozdove? To su projektili Hegemonije koji eksplodiraju zbog protivvatre izviđača Proteranih."
<BR>&nbsp;&nbsp;&nbsp;&nbsp;&nbsp;Dvogled dođe do Konzula. Bleskovi su sada bili sasvim jasni, sve širi kumulus plamena. Mogao je da vidi sićušno svetlo i dugi plavi rep iz najmanje dva izviđačka broda koji beže pred progoniteljima iz Hegemonije.
<BR>&nbsp;&nbsp;&nbsp;&nbsp;&nbsp;"Ne mislim da..." započe Kasad, a onda prekinu kada brod, jedra i More trave zablistaše svetlonarandžastom bojom reflektovanog sjaja.
<BR>&nbsp;&nbsp;&nbsp;&nbsp;&nbsp;"Dragi Hriste", šapnu otac Hojt. "Pogodili su drvobrod."
<BR>&nbsp;&nbsp;&nbsp;&nbsp;&nbsp;Konzul zanese dvogled ulevo. Rastući nimbus plamenova mogao se videti golim okom, ali u dvogledu kilometar dugi trup i krošnja Yggdrasila bili su vidljivi, na trenutak, dok su goreli i plamteli, sa dugim pipcima plamena što su u luku skakali u svemir dok su zaštitna polja popuštala i dok je kiseonik goreo. Narandžasti oblak je pulsirao, bledeo, a onda se urušio sam u sebe, kada je trup postao vidljiv po drugi put, dok je svetlucao i slamao se kao poslednji dugi žar zgasnule vatre. Ništa nije moglo da preživi. Drvobrod Igdrasil, sa svojom posadom i formacijskim sastavom klonova, i polusvesnim erg- goniocima - bio je mrtav.
<BR>&nbsp;&nbsp;&nbsp;&nbsp;&nbsp;Konzul se okrenu ka Hetu Mastinu i zakasnelo pruži dvogled. "Tako mi je... žao", šapnu on.
<BR>&nbsp;&nbsp;&nbsp;&nbsp;&nbsp;Visoki templar nije uzeo dvogled. Polako je spustio pogled s neba, pogledao mrko, i sišao pod palubu bez reči.
<BR>&nbsp;&nbsp;&nbsp;&nbsp;&nbsp;Smrt drvobroda bila je poslednja eksplozija. Kada je prošlo deset minuta i nijedan blesak više nije uznemirio noć, progovorila je Bron Lamija. "Mislite da su ih sredili?"
<BR>&nbsp;&nbsp;&nbsp;&nbsp;&nbsp;"Proterane?" reče Kasad. "Verovatno nisu. Izviđački brodovi sazdani su za brzinu i odbranu. "Sada su već svetlosnim minutima daleko."
<BR>&nbsp;&nbsp;&nbsp;&nbsp;&nbsp;"Jesu li namerno napali drvobrod?" upita Silenus. Pesnik je zvučao veoma trezno.
<BR>&nbsp;&nbsp;&nbsp;&nbsp;&nbsp;"Mislim da nisu", reče Kasad. "Prosto im je bio zgodna meta."
<BR>&nbsp;&nbsp;&nbsp;&nbsp;&nbsp;"Zgodna meta", reče Sol Vejntraub kao odjek. Naučnik odmahnu glavom. "Odspavaću neki par sat pre osvita."
<BR>&nbsp;&nbsp;&nbsp;&nbsp;&nbsp;Jedno po jedno, i ostali siđoše pod palubu. Kad su na palubi ostali samo Kasad i Konzul, Konzul reče: "Gde da budem na straži?"
<BR>&nbsp;&nbsp;&nbsp;&nbsp;&nbsp;"Kružite", reče pukovnik. "Iz glavnog hodnika u podnožju lestvica možete videti vrata svih kabina i ulaz u trpezariju i kuhinju. Izađite napolje i proverite stepenice i palube. Neka fenjeri ostanu upaljeni. Imate li oružje?"
<BR>&nbsp;&nbsp;&nbsp;&nbsp;&nbsp;Konzul odmahnu glavom.
<BR>&nbsp;&nbsp;&nbsp;&nbsp;&nbsp;Kasad mu pruži svoj štap smrti. "Podešen je na gusti zrak - oko pola metra sa dometom od deset metara. Ne koristite ga, osim ako niste sigurni da postoji uljez. Hrapava pločica koja klizi napred je osigurač. Sada je štap zakočen."
<BR>&nbsp;&nbsp;&nbsp;&nbsp;&nbsp;Konzul klimnu glavom, pobrinuvši se da mu prst bude dalje od oroza.
<BR>&nbsp;&nbsp;&nbsp;&nbsp;&nbsp;"Zameniću vas za dva sata", reče Kasad. On proveri komlog. "Svanuće pre nego što moja smena bude okončana." Kasad pogleda u nebo, kao da očekuje da se Igdrasil ponovo pojavi i nastavi svoj put kao svitac preko neba. Tamo su svetlucale samo zvezde. Na severoistočnom horizontu pokretna crna masa nagoveštavala je oluju.
<BR>&nbsp;&nbsp;&nbsp;&nbsp;&nbsp;Kasad odmahnu glavom. "Šteta", reče on i siđe pod palubu.
<BR>&nbsp;&nbsp;&nbsp;&nbsp;&nbsp;Konzul je stajao neko vreme i slušao vetar u platnu, škripu snasti i tutnjavu točka. Potom on ode do ograde i ostade da zuri, zamišljen.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
