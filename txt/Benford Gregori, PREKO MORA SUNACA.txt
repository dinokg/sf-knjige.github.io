

Prvi deo: 2056, RA








1.
     Vatra bljuje iz krme potiskujući brod uz oštricu noža svetlosne brzine. Njegova magnetska ždrela stvaraju ulegnuće u glatkom dvopolnom polju.
     ...Jedna strela para beskrajno crnilo
     ...plavo-beli ispusni pramen šištećeg vodonika
     ...granitnosiv asteroid jaše na tutnjavom gorioniku
     To prodire kroz međuzvezdanu prašinu. Meša kotao izotopa i izbacuje ih pozadi - ultravioletnu baklju u proždrljivi ambis.
     Unutra, Najdžel Volmsli, jede ostrige.
     Poslednji ostaci vina, pomisli on neraspoloženo, zureći u čašu. Tako je i bilo. Sudeći prema glasinama koje su kružile brodom, niko nije poneo sa sobom više od jedne boce, a to se dobrim delom potrošilo u poslednje dve godine.
     Nagnuo je čašu i iskapio zadnji hladan gutljaj. 'Pino šardon' presekao je blagi metalni ukus ostriga, ostavljajući samo šmek mora i sočno tkivo - uspomenu na Zemlju. Srknuo je preostalu količinu hladne tečnosti iz školjke i progutao je. Posle osam svetlosnih godina izbivanja sa Zemlje odjek Rečnog zaliva je izbledeo.
     "To je bilo sve", promrmlja Najdžel.
     "Ah... šta?"
     Shvatio je da je zapostavio svog gosta. Ted je, najposle, došao nenajavljen, zakasnivši, štaviše, na podnevni obed. "Sumnjam da ću moći da ti nadoknadim kalifornijski 'šardon', a o ostrigama i da ne govorim."
     "Oh. Ne, siguran sam da nećeš. Jesi li... jesi li uveren da su ostrige još u redu?" Ted Landon se nezgrapno promeškoljio.
     "S obzirom na to da su godinama bile uskladištene u bezvazdušnom prostoru, hoćeš da kažeš?" Najdžel slegnu ramenima. "Videćemo." Zavalio se na tatami ćilim, umalo ne oborivši drvenu lakiranu lampu. Njegova razgolićenost očito je brinula Teda. Čovek se ponovo promeškolji, pomerivši skrštene noge u povoljniji položaj. Pa, tako je to bilo. Najdžel još nije uspeo da nađe vremena da nabavi par stolica u prodavnici drvenarije.
     Ted izvuče duvankesu. "Neću ti smetati?" Najdžel zavrte glavom. Za vreme obroka smetalo bi mu, no Ted je to verovatno znao. On je znao sve. Raspolagali su kilometarski dugim profilom Najdželove ličnosti, čak i u feritnom skladištu. Video je to svojim očima.
     Sporo, duboko nabijanje lule. "Znaš, kada sam čuo da svijaš gnezdo u Odeljku niske privlačnosti pomislio sam da nameravaš da živiš u prilično elementarnim uslovima. No, ovo izgleda izvrsno."
     Najdžel klimnu glavom, prelazeći pogledom po dnevnoj sobi, nastojeći da je vidi Tedovim očima.
     Krvavocrvena vazna, bledožuto cveće s raspuklim pupoljcima, udubljeno postolje, koje je upijalo i poslednji dašak prodornog mirisa, kutija od tikovine, neravne oštrice žute svetlosti koje su potiskivale čestice prašine naviše u zagrevanom vazduhu. Valjalo je malo pričekati dok Ted neminovno ne uoči glavnu caku - jednu rupu obrubljenu porcelanom nabavljenim ravno iz Koreje, zatvorenu drvenim poklopcem, s kamenim pločama na obe strane, i to u obliku stopala, za one koji slabije shvataju: čučni i isporuči, zbog čega bi maskirao jedan važan trenutak dana...
     "Kojim dobrom?" upita Najdžel pribegavajući međunarodnom slengu.
     Ted ga bledo pogleda, i dalje osećajući laganu nelagodnast. "Reorganizujem osoblje."
     "Aha. Ti si novi upravnik radova."
     "To baš nije zvaničan naziv, ali... slušaj, Najdžele, nalazimo se pred teškim izborom."
     "Odista."
     Ted mu uputi osmeh, širok i umirujući, ali spreman da nestane, zajedno s treptajem očnog kapka, isto onako brzo kao što se i pojavio.
     "Do sada si bio Izvršni operativac."
     "I to okoreli, da." Najdžel beše prestar da neposredno obavlja posao, snagom vlastitih mišića. Ali mu koordinacija i refleksi, budući pod stalnom medicinskom negom, još uvek nisu bili za bacanje. Zahvaljujući tome on je elektronskim kolom bio povezan sa servo robotima koji su operisali izvan broda.
     "Pa, vidiš, postoji dugačka lista čekanja za to radno mesto. A ti si..."
     "Suviše star", reče Najdžel naprasno.
     "Pa, puno ljudi deli takvo mišljenje. Kada dođe na red glasanje zajednice - glasanje o tome ko će šta da radi u prostoru Izisa - dobićeš gomilu crvenih zastavica."
     "Ne mogu da kažem da bi me to iznenadilo."
     "Zato sam došao ovamo da ti ponudim da se povučeš. Da istupiš iz ranga Izvršnih operativaca."
     "Ne."
     "Šta?"
     "To barem nije bilo tako teško razumeti."
     "Ne."
     "Ali glasovi zajednice su prilično obavezujući."
     "Ne, oni su samo indikativni. Moje kolege iz posade ne mogu tek tako, cap, da mi daju otkaz. Ti pripadaš zapovedničkoj strukturi, Ted. Izvesno znaš da se može oboriti bilo kakva odluka iza koje ne stoji apsolutna većina glasova zajednice."
     "A onda..."
     "A među 1266 glasova, sumnjam da će većina želeti da me šutne sa mog mesta. Najveći deo ljudi nema uvida u moj rad niti mari za njega."
     Ted je imao jednu naviku. Gotovo neprimetno bi isturio vilicu i zategao usne, ali je sada to izveo tako diskretno da je Najdžel jedva opazio kako je taj stisak izbeleo crvenilo njegovih usana. Zatim je sastavio prednje zube i stao polako da ih pomera napred-nazad kao da ih je metodički oštrio jedne o druge. Vilični mišići su mu poigravali.
     "Tehnički posmatrano, Najdžele, ti si u pravu."
     "Hvala Bogu."
     "Ali tvoje čulo za zajednicu moralo bi te navesti da shvatiš da je aktivna opozicija -jedne značajne manjine, pa, suprotna dugoročnim interesima naše misije i..."
     "Prokletstvo!"
     Ted je još jedanput izveo onaj čin oštrenja zuba, grčeći vilične mišiće. "Mislim da bi ti se dapao pasao koji ti nudim u zamenu."
     "Šta je posredi?"
     "Posao na teškom zavarivanju."
     Topljenje asteroidskih stena, obezbeđivanje podupirača, korišćenje laserskih sekača i e-snopova. "Fasungovano?"
     "Ah, da, naravno."
     "Prikačili bi vas za veliku mašinu, uspostavili bi neposrednu elektronsku vezu između nje i vaših nerava na kuku, kolenu, laktu i zglobu. I vi biste osećali mašinu, doživljavali je, radili je, služili joj, bili ona. Ne."
     "Mnogo upotrebljavaš tu rečcu u poslednje vreme, Najdžele."
     "Strašno je ekonomična."
     Ted je uzdahnuo - spontano ili sračunato? Teško je bilo reći - i lupnuo svojim krupnim šakama po kolenima. Zazen poza nije mu prijala čak ni ovako, bez obuće. Iz nekog razloga većina gostiju pribegavala je ovom načinu sedenja i pored toga što je Najdžel ležao opružen na dušecima. Možda su ljudi osećali da pravougaona jednostavnost ove orijentalne sobe nalaže disciplinovano držanje tela, sa ispravljenom kičmom. Najdželu je ona poručivala upravo suprotno.
     "Najdžele, znam da ti se ne mili da napustiš operacije u spoljašnjem prostoru, ali mislim da ćeš se, kada pređeš na posao zavarivanja, osetiti kao..."
     "Odbačena marka."
     Tedovo lice se najednom zajapuri. "Do đavola. Očekujem da se svako od vas pomalo žrtvuje. Kada tražim da promenite posao, odnosno..."
     Najdžel ga je ućutkao pokretom ruke. Još ranije je otkrio da je taj izuzetno nagao gest koji se završavao ispružanjem kažiprsta gotovo uvek zaustavljao Tedove brzometne napade. Dragocen trik. "A, ako se ne pokorim? Komora za dubok san?"
     Ovo je imalo željeni efekt. Iznenadno uvođenje komore nasred pozornice podiglo je kockarske uloge. To je u isti mah poremetilo kontrolisani način na koji je ovaj administrativac voleo da se cenjka, takođe je u Tedovoj svesti vaskrsnulo činjenicu da je Najdžel potpomogao da se komore razviju, i to pristavši da bude zamorče; on je u tom pogledu dao svoj doprinos, koji je bio više nego metaforičan.
     "Najdžele..." reče Ted otegnuto, vrteći glavom. "Iznenađen sam što razmišljaš na takav način. Niko u Lanserovoj zajednici ne želi da te smesti u kutiju za spavanje. Tvoji prijatelji samo pokušavaju da ti kažu kako je možda došlo vreme da se maneš poslova koji zahtevaju reflekse, veštinu i stamenost, sve ono što - suočimo se sa činjenicom - postepeno gubiš. Svi mi..."
     "Dobro. Drugim rečima, oni su uvek gledali na moje postavljenje na prave, radne, izvršne poslove, kao na političku ribu bačenu u usta oki 3-D."
     "Preoštre reči, Najdžele. I dabome, posve neistinite."
     Najdžel se osmehnu. Zabacio je ruke iza glave, nagnuvši se natrag s uzdignutim laktovima, ublažavajući čvor napetosti u mišićima pri dnu leđa. "Nije to tako daleko od istine, kao što bi ti možda pomislio", reče on gotovo sanjalački. "Nije tako daleko..." U svesti su mu proletale stare slike, tuđinski upadi u Sunčev sistem, biserna sfera Snarka, jedan eksperimentalni brod koji je nekoliko trenutaka održavao vezu, tamo iza Meseca, olupina na Moru Marginis, zdrobljena školjka koja se srušila iz pravca zvezda pre milion godina, mrežasta logika tuđinskog kompjutera na Marginisu, koja ih je naučila kako da sagrade Lanser. On je bio tamo, video je sve to, ali sada su slike bledele.
     
     Ted prozbori ozbiljnim glasom: "Nadao sam se da ću napraviti utisak na tebe upozorivši te na težinu mišljenja koje stoji u pozadini ovog glasanja. Kroz nekoliko meseci naći ćemo se u prostoru Izisa. Vreme je da se počne s ozbiljnim pripremama timova za rad na površini. Ne mogu ni u kom slučaju da..."
     "Preći ću u pozadince", reče Najdžel nehatno.
     "Šta?"
     "Razvrstaj me u rezervnu istraživačku jedinicu. Kada se nađemo na površini, sigurno će biti puno praznog hoda, vremenskih razdoblja kada najveći deo posade spava ili radi na nečemu drugom. Uveren sam da ne želiš da ti servo moduli stoje zaludni na površini, nije li tako? Ja ću naprosto ostajati na položaju i držati stvar na oku dok se redovna radna posada ne vrati da preuzme kontrolu."
     "Hmmm. Pa, to nije baš ono što sam..."
     "Ne dajem ni pet para za tvoje planove, ako baš želiš da znaš istinu. Nudim ti kompromis."
     "Pozadinski posao nije za puno radno vreme."
     "U tom slučaju obavljaću pomoćne poslove."
     "Pa..."
     "Poslove na snabdevanju vodom. Možda i poljoprivredne radove. Da, to mi odgovara."
     Posmatrao je kako Ted odmerava ovu mogućnost. Čovek je zauzeo stav prema predlogu kao da je posredi neka mala brza životinja koja verovatno ne predstavlja pretnju, ali je zato nepredvidiva i jednako sposobna da mu zarije kandžice u palčeve i odjuri u neočekivanom pravcu. Najdžel ipak nije bio ni zmija ni jesetra, a Ted nije voleo stvari koje nisu imale naziv. Iza Lanserovog tobožnjeg grupnog rukovođenja stajali su od vrha nadole ti tradicionalni upravnici sa instinktom starim koliko i Tajr.
     Ted se iznenada osmehnu. "Dobro, dobro, Najdžele. Srećan sam što si u stanju da stvari vidiš na naš način."
     "Zaista."
     "Najdžele."
     Zavladala je napeta, teška tišina. "Ima li još šta, Ted?"
     "Da, ima. Mislim da bi trebalo da shvatiš da si ti na neki način... udaljen od svojih drugova, članova posade. To može uticati na ishod onog glasanja."
     "Generacijski jaz."
     Ted je pogledom obigrao ravne, neme površine prostorije. U najvećem broju slučajeva stanovnici Lansera prekrivali su sve zidove živahnim slikama šuma, okeana ili planina. Ovde je, medutim, bilo samo nekoliko andžela i jedan erzac enterijer. Činilo se da je Ted to smatrao neprikladnim. Najdžel je posmatrao kako se ovaj čovek ponovo pomera u stolici i nastojao je da mu pročita misli. Najdželu je bilo sve teže da razume ljude poput Teda, ukoliko nije bio spreman da se upusti u iscrpljujući proces potpunog udubljivanja u njih. Bilo je tu još nešto: Ted je bio Amerikanac. Najdžel je proveo u Sjedinjenim Državama dobar deo svog života, ali je zadržao engleske navike u svesti. Mnoge, najvažnije položaje na Lanseru držali su prijazni američki upravnici, tipovi kakav je bio i Ted, tako da ih nije samo generacijski jaz razdvajao od Najdžela.
     "Slušaj", započe još jednom Ted, ovog puta odlučnim i jasnim glasom. "Svi mi znamo da si ti, dobro de, da je tvoja nervna aktivnost na neki način maksimirana u kontaktu s onim kompjuterom na Marginisu. Stoga tvoj senzorski ulaz, tvoje procesovanje, međuodnos tvojih podataka - sve se to može odvijati na mnoštvu nivoa. Istovremeno. Razgovetino."
     "Ah-ha."
     "Sigurno će ti se ovo učiniti pomalo čudnim." Osmehnuo se prijazno. "Ali da li moraš da budeš toliko rezervisan? Hoću da kažem da bi bilo dobro kada bi hteo da pružiš makar nagoveštaj, da pokušavaš da nam saopštiš kako to izgleda, mislim..."
     "I Tanaka i Ksijaoping i Klajn i Mošer..." Najdžel je nanizao ova imena u dobošarskom ritmu. Ti ljudi su došli posle njega i eksperimentisali s tuđinskom mrežom kompjutera na Marginisu. Svi su oni bili izmenjeni, svi su drugačiji razmišljali, svi su priznali da vide svet novim čudnovatim intenzitetom.
     "Da, poznat mi je njihov rad", upade mu Ted u reč. "Pa ipak..."
     "Čitao si njihove spise. Video si trake."
     "Svakako, ali..."
     "Ako te to teši, reći ću ti da ni ja ne mogu puno toga da razumem."
     "Doista? Kladio bih se da svi vi imate puno zajedničkog."
     "Imamo. Primera radi, nijedan od nas ne ume valjano da govori o tome."
     "Zbog čega je to tako?"
     "A šta si navalio. Teško da je to put kojim se može ići."
     "Onaj 3-D koji je Ksi Jao Ping napravio mnogo nam znači. Kada bi ti..."
     "Ali ne i meni. A ta činjenica sama po sebi značajnija je od bilo čega drugog što mogu da ti kažem."
     "Ako bi ti samo..."
     "Vrlo dobro. Slušaj, postoje četiri stanja svesti. Imaš Aha! Ja-ja i Oj-hoj! Ali najveći deo vremena je Ho-ham." Najdžel se ludački iscerio.
     "U redu, u redu. Trebalo je to da znam." Ted se uzdržano osmehnu. Srknuo je talog čaja. Najdžel je promenio položaj smanjujući pritisak na donje pršljenove kičme. Ovaj stan nalazio se podalje od Lanserove obrtne ose, tako da je lokalna centrifugalna sila bila jača nego u njegovoj staroj jazbini u kupoli. Dok se pomerao koža mu se nabirala i presavijala kao kod pohabane vreće. Još je bio snažan aIi je bolje nego ma ko drugi znao da su mu se mišići zatezali, postajući žilavi i nesigurni. Pogled mu pade na crvene mrljice na rukama i ote mu se uzdah. Ted će po svoj prilici pogrešno protumačiti ovaj zvuk ali to, do đavola, nije bilo ni važno.
     Ted se zakikota. "Moraću to da zapamtim. Ho-ham, da. Hej, slušaj", reče on vedro, pripremajući se da krene. "Tvoj odgovor na problem u vezi s poslom bio je prvoklasan. Drago mi je što si došao na ovu ideju. Drago mi je da smo predupredili teškoću pre no što je postala, pa, da kažem, teža."
     Najdžel se osmehnu, znajući da baš ništa nisu predupredili.








2.
     "Šta, po tvom mišljenju, Ted zaista hoće da kaže?" reče Nika.
     Koračali su stazom koja je opisivala ceo krug po unutrašnjoj strani kupole. Njen najlepši deo činilo je stotinu metara dugačko parče šume - gustiš borova, hrastova i lisnatog žbunja. Možda je to bilo njegovo uobraženje, ali ovde mu je vazduh delovao bolje, manje ustajao.
     "Verovatno ne više od onoga što kaže. Za sada."
     "Misliš li da će isto to pokušati i sa mnom?"
     Tanušna izmaglica lebdela je iznad vrhova drveća, zamračujući polja koja su visila tačno iznad njihovih glava. U daljini, iznad osa, Najdžel je mogao razaznati drugu stranu kupole. Oblaci nalik na pamučne lopte skupljali su se duž ose nulte gravitacije u kupoli, a kroz njih je uspevao da nazre udaljeni zeleni ćilim, toliko daleko da su se dale prepoznati samo pravilne geometrijske linije za sada: baštenska zona.
     "Nije izustio ni reč o tome." Najdžel se okrenuo prema njoj šireći ruke. "A konačno, i zbog čega bi?"
     "Posle tebe ja sam najstariji član posade."
     "Ali pusti to! Ti nisi stara."
     "Najdžele, nas dvoje smo dve decenije vremešniji od bilo koga među posadom."
     Slegnuo je ramenima. "Moj posao zahteva motoričku sposobnost. I oni su potpuno u pravu utoliko što misle da postajem krut i nezgrapan. Ali ti si urođeno vižljast tip. Nema nikakvog..."
     "Godine koje si proveo u komorama za dubok san bitno su usporile proces starenja."
     "Unekoliko. Najveći deo nisu."
     Nika ubrza hod; njena uzburkana energija ispoljavala se na onaj osoben, iskričav način, tako što se njihanje kukova prenosilo u korak. Još je bila u sjajnoj kondiciji, primeti on. Njena ravna crna kosa beše zauzdana spartanskom šnalom iznad uokvirenog otvorenog lica. Stremeći unazad ona se spajala s prirodnim slapom na temenu, da bi zatim postajala nestašna crna bujica koja se slivala do polovine leđa. Najdžel je primoravao sebe da je posmatra kao da je posredi neznanka, nastojeći da se uživi u Tedovu perspektivu. Tokom godina, koža joj se zategla preko isturenih jagodica. Nije više bila u punoj snazi, niti je imala sjaj ranog srednjeg doba koji ju je nekada krasio. No i dalje je posedovala izvrsnu, vitku figuru na kojoj se nisu zapažali nikakvi znaci debljanja ili pogrbljenosti.
     Udisala je vazduh s očitom slašću. Ovde, u blizini biljaka i rezervoara s algama, beše prijatnije. Ako biste zaklopili oči, gotovo da bi vam se moglo učiniti da se nalazite u pravoj šumi. Mogli ste čak prenebregnuti muklu tutnjavu beskonačnog fuzionog plamena.
     "Najdžele, čini mi se tako dugim", reče ona odjednom, žalobnim glasom.
     Klimnuo je glavom. Proteklo je dvanaest godina otkako je Lanser aktivirao ubrzivače i postigao brzinu svetlosti. Uzeo joj je ruku i stisnuo je. Svi su oni prešli neizmerno vreme, uz rad, proučavanja, eksperimente - kakvi su bili i komore za dubok san, astronomska proučavanja. Ali godine su činile svoje.
     
     Lanser je bio posao izveden navrat-nanos.
     Godine 2021. džinovska radio-mreža, raširena iza dalje strane Meseca, uhvatila je čudan signal. Bio je to slabašan, promenljiv obrazac, modulirane amplitude. Probio se tačno na talasnoj dužini od 120 megaherca, zaposevši središnji deo komercijalnog radio-talasa. Prvobitno, linija iza dalje strane Meseca bila je postavljena da bi se putem nje obavljala astrofizičarska istrašivanja na malim talasnim dužinama, sve do pojasa od 10 kiloherca. Bon i Bidžing, stručnjaci iz Goldstouna, tek su nedavno instalirali mehanizam koji je čitav sistem preneo u područje megaherca, budući da su u međuvremenu prenatrpane komercijalne linije postale tako bučne da je bilo nemoguće obavljati osetljiv astrofizičarski rad sa Zemljine površine. Mesec je predstavljao efikasan štit.
     Emitovani obrazac posedovao je, kako bi se u žargonu reklo, značajne nenasumične činioce. Namera je bila da se obrasci izdvoje iz radio-buke galaktičke pozadine, ali tada je, pre no što je sekvenca moduliranih amplituda mogla da uobliči koherentan obrazac, taj mutni elektromagnetski treptaj zamro.
     Najverovatnije objašnjenje beše da je posredi neki isprekidani prirodni proces, možda nešto slično Jupiterovom dekametričnom pucketanju. Ta radijacija poticala je od elektronskih rojeva u Jupiterovim magnetskim pojasevima. Talasi koji su prolazili kroz ove pojaseve zgušnjavali su elektronske skupine, tako da su one odavale radijaciju kao kakva prirodna antena. Jupiterova emitovanja imala su talasne dužine od nekoliko stotina metara, dobrano ispod područja megaherca. Da bi objasnili ova nova emitovanja, astronomi su usmerili prema džinovskoj gasnoj planeti mnogo jača magnetska polja odnosno veću gustinu elektrona.
     Kada su lokalizovali izvor, ovaj model je poprimio smisao. Bio je to BD+3602147, jedna mutnjikava crvena zvezda, udaljena 8,1 svetlosnu godinu, činilo se da ima jednu veliku planetu. Ovo je izazvalo izvesnu uznemirenost. ISA, finansijerska agencija smatrala je da jednu tako blisku zvezdu valja rutinski ispitati i utvrditi uzrok neobičnog emitovanja. Objašnjenje koje se nametalo glasilo je da je fenomen poticao od visokoenergetskih, spektakularnih objekata - pulsara, kvazara, radio-mlazeva. Ruku na srce, te male crvene zvezde behu prava dosada. Bilo ih je teško videti, a znalo se da vode dosadan, monoton život. BD+3602147 nikada nije dobila ime, na primer. Gomila slova i brojeva naprosto je svedočila da se ova zvezda prvi put pojavila u Boner-Darčmajsterovom katalogu u devetnaestom veku. Ugao deklinacije iznosio je 36 stepeni, a 2147 je predstavljao serijski broj u katalogu, određen prema drugoj koordinati ove zvezde - recasenziji.
     Prema blagom podrhtavanju zvezde moglo se zaključiti da se nešto veliko i tamno okreće oko nje. Bio je to savršeno logičan kandidat za super Jupitera. Do tog vremena orbitalni optički teleskopi otkrili su na stotine tamnih sadruga oko obližnjih zvezda, dokazujući da su planetarni sistemi zajednička osobina svemira i okončavajući na taj način raspravu koja je trajala vekovima.
     Prva uznemiravajuća činjenica obelodanjena je kada je ISA stala da pretura po starim izveštajima o osmatranjima izvedenim uz pomoć radio-teleskopa instaliranih na Zemlji. Pokazalo se da je BD+3602147 bila periodično osmatrana. U tom razdoblju nije zabeleženo nikakvo emitovanje. Sadašnji radio-talasi mora da su se javili u razdoblju od poslednje tri godine.
     Nekoliko meseci kasnije naišlo je drugo iznenađenje. U jednom retkom intervalu dugom dva minuta probio se jak obrazac. Signal s moduliranom amplitudom bio je noseći talas, upravo onakav kakav je kod komercijalnog AM radija. Filtriran, ubrzan i sproveden do audio izlaza, sasvim jasno se oglasio rečju 'i'. I ništa više. Nedelju dana posle toga jedan drugi trominutni odlomak poručio je 'Nil'. Veliko radio-uvo sada je neprestano bilo okrenuto prema BD+3602147. Sedam meseci docnije uhvatilo je reč 'Posle'.
     Ove reči su dopirale s mukotrpnom sporošću. Neki radio-astronomi izneli su mišljenje da je verovatno bio u pitanju neobičan način štednje. Dok je signal iskrsavao i iščezavao, slušalac kome je nedostajao deo dugog zvuka ipak je mogao da prepozna reč. Ali ova teorija nije objašnjavala zbog čega se signal zamućuje i menja na tako čudan način. Bilo je to kao kad bi kakva udaljena stanica započela da emituje jednu reč, a onda se prebacila na drugu pre no što je prva bila dovršena.
     Emitovanje signala produžilo se izbacivanjem, s vremena na vreme, ponekog delića, reči, sloga - ali nikad dovoljno toga da se dobije jasna poruka. Pa ipak, beše izvesno da su signali veštačkog porekla. To je oborilo teoriju, o magnetnoj sferi super Jupitera. Držali su se, međutim, srazmerno oštre frekvence i to se pokazalo korisnim.
     Osam meseci brižljivog osmatranja omogućilo je da se utvrdi Doplerov efekat u frekvenciji. Ova promena se ponavljala svakih dvadeset devet dana. Logično objašnjenje bilo je da su raštrkani pulsevi dopirali s planete, i da se ta planeta naizmenično kretala prema Zemlji i u suprotnom smeru dok je kružila oko crvenog patuljastog sunca. Optička osmatranja utvrdila su sjajnost zvezde, čime su se stekli uslovi da se jednom pouzdanom teorijom proračuna njena verovatna masa. Ona je iznosila 0,32 solarne mase - dakle, jedan M2 zvezda. Uzimajući u obzir planetinu 'godinu' od dvadeset devet dana i onu patuljastu masu, Njutnovi zakoni kazivali su da se ova planeta nalazi devet puta bliže svojoj hladnoj zvezdi nego Zemlja Suncu.
     To je bilo sve što se osmatranjima iz Zemljine blizine dalo saznati. Radio-timovi proveli su godine pokušavajući da utvrde Doplerov efekat u revoluciji same planete. Nije ga uopšte bilo, no to niko nije ni očekivao. Normalno je bilo da planeta koja se nalazi tako blizu svojoj zvezdi bude večito jednom stranom okrenuta Suncu usled plimskog privlačenja između njih. Kanačno, Zemljin Mesec i Galilejevi sateliti oko Jupitera bili su plimom vezani za svoje planete. Merkur bi takođe bio fiksiran u odnosu na Sunce, da nisu delovale konkurentske sile privlačenja ostalih planeta.
     No ovi plimom zarabljeni svetovi bejahu mrtvi. Svako je to znao. Jedna strana bila je usijana, a druga zaleđena. Ko je mogao da preživi na takvom mestu i još da napravi jedan radio-odašiljač? Da li su možda nekakva bića živela samo u uzanom pojasu večitog sutona.
     Jedini način da se ovo proveri bio je da se ode tamo i neposredno pogleda. Godine 2029. ISA je lansirala male istraživačke sonde na misije prema BD+3602147 zasnovane na približnom proračunu. Jedna je propala u eksploziji gama-zraka na 136 svetlosnih godina od Zemlje. Dijagnostički instrumenti ove sonde saopštili su puno podataka o uzrocima razbuktavanja u fuzionom ognju pre no što se letelica dezintegrisala. ISA je načinila ispravke u fuzionom ognju druge sonde tako da je ona preživela, prošavši pored sistema BD+3602147 brzin0m od 0,99 brzine svetlosti.
     Druga sonda posvedočila je da se gasni džin nalazi upravo na mestu odakle je uslovljavao podrhtavanje svoje zvezde, u skladu sa pretpostavkom načinjenom na Zemlji. No, ono radio-mumlanje poticalo je s jednog sveta Zemljinih razmera, koji se nalazio još bliže suncu. Sonda je bila programirana da prođe pokraj gasnog džina, budući da se njegova orbita dala izračunati na osnovu sporog ritma BD+3602147. U trenutku kada je sonda projurila sistemom, ova druga planeta nalazila se tačno na suprotnoj strani crvene patuljaste zvezde, tako da automatski instrumenti, u sumanutom naprezanju za preusmeravanjem, nisu prikupili baš mnogo podataka.
     Male, brze sonde bile su jeftine. Međunarodna svemirska agencija davala im je prednost. No, one nisu posedovale dovoljnu sposobnost prilagođavanja u nepredviđenim okolnostima, a i teorija igre dokazivala je da su rđav strateški izbor kada su suočene s nepoznatim iskušenjima.
     Najbolji potez - proračunali su metričari susretanja nebeskih tela - sastojao se u pojačanju snaga: Lanser. Došavši do tog zaključka tri supersile su udružile snagu svojih mišica i prilagodile novom cilju tek završen projekt Kolonije oslabođenja. ISA je preuzela obavezu da uredi životnu zonu u unutrašnjosti ovog asteroidskog sveta koji se obrtao; izdubila je još prostorija u steni i pridodala duralitne potisne komore koje su bile u stanju da zapremaju fuzioni plamen. Nacrt je predstavljao kopiju olupine na Moru Marginis i dobro je funkcionisao. Razastrli su plodno zemljište, posadili žitarice, iskopali hodnike, isekli stene i tanano podesili minijaturnu ekologiju unutar izdubljene elipsoidne kupole.
     Sve ovo je urađeno da bi Lanser mogao da leti brzinom za nijansu manjom od svetlosne, prema crvenoj signalnoj vatri koja je u međuvremenu stekla pravo ime - Ra. Reč 'Nil' u prevodu, naizgled nebitna, pa možda čak i pogrešna - razdvojnice u dešifrovanju behu veoma značajne - postala je pretekst za prizivanje egipatske mitologije. Svet koji je emitovao nazvan je Izis, po boginji plodnosti. Gasni džin dobio je ime po njenom sinu Horusu. Astronomskoj zajednici bile su potrebne dve godine da donese odluke o svemu ovome; gomila reči potrošena je na stranicama 'Londonskog Tajmsa' u raspravi o ovim pitanjima. Inženjeri, naravno, nisu davali ni pet para za to.
     
     Dok su hodali kroz polja, klasje se talasalo, a suvo škriputanje podsećalo je na Kanzas u vreme žetve. Najdžel je rukom zaklanjao oči od jakog fosfornog sjaja. Ogromni kvadrati bili su u pravilnim razmacima usađeni u zavojiti pod kupole, osvetljavajući polja na suprotnoj strani, snabdevajući energijom ekologiju Lansera. Obmotavajuća rasveta. Fuzioni oganj u Lanserovim ždrelima obezbeđivao je obilje elektriciteta za fosforne ploče no, i pored toga, Najdželu se činilo da je to traćenje fotona.
     Nika prekide njegovo razmišljanje: "Šta je, po tvom mišljenju, naša najbolja taktika?"
     "Hm?"
     "Moramo da obuzdamo kritike koje nam upućuju. Na račun naših..."
     "Opadajućih fizičkih sposobnosti."
     "Da."
     "Ako je tako - trebalo bi da radimo skromnije poslove. Nižeg reda."
     "Sve dok ne dođemo na Izis."
     "A onda - pa, premestićemo se na zanimljivije poslove."
     "Ne smemo im dopustiti da nas gurnu u činovnički posao."
     "Tako je. Možda bi trebalo da se naprosto zadovoljimo sa kontrolisanjem robota ili nečim sličnim, ali..."
     "Nipošto s premetanjem papira."
     "Upravo tako. U međuvremenu..."
     "Zapušimo toj kopiladi usta."
     Osmehnula se i ponovila s izvesnim olakšanjem: "Zapušimo kopiladi usta."
     Nekoliko meseci ranije Lanser je izbacio samokonstruišuću radio-mrežu, pustivši je da se vuče iza krme. Ploveći unutar ljušture od jonizovane plazme, oni nisu bili u stanju da načine pouzdane radio-mape.
     Ta mreža se ispravila i razmotala izdaleka. Aleks je kontrolisao servo antene, mukotrpno skupljajući i upoređujući sintetičke mape Ra-ovog sistema, izrađene na osnovu vizuelnog iskustva kroz otvor Lansera. Sama zvezda je burno plamtela, pružajući jezike visoko u svoju koronu. Izrada detaljne karte njihovog cilja, Izisa, zahtevala je mnogo više vremena.
     Nika je munula Najdžela rukom, hoteći da ga probudi, kada se oglasio budilnik u njihovom staništu. "Pusti me još malo", progunđa on.
     "Prestani s tim prenemaganjem. Imamo izveštaj o prvoj mapi Izisa. Želeo si to da vidiš."
     "Ah. To mi se dapada."
     Nika pritisnu dugme na ručnom zglobu i uključi zidni ekran. Stišala je Aleksov glasan komentar i uvećala mapu. Najdžel je zurio u okruglu sliku. Izisov disk beše sazdan od mnoštva linija, nalik na grudvu špageta.
     "Planetarne pege", reče on.
     Nika dobaci: "Ono tamo izgleda kao sistem rečnih dolina."
     "Ne može biti. Optička varka, verovatno. Ovo nije radar, ne zaboravi. Oni hvataju emitovanje sa Izisa."
     "Na koji način bi ono dopiralo sa čitave planete?"
     On zaškilji očima. "Ne može. Jednostavan, efikasan način odašiljanja preko međuzvezdanih rastojanja izvodi se korišćenjem jedne utvrđene antene."
     "Da..." Provukla je prste kroz svoju glatku crnu kosu. "Ili barem mi tako mislimo."
     "Elektromagnetski talasi su nezavisni u kulturnom smislu. Nema nikakvog smisla koristiti mnoštvo antena."
     Uključio se u sistem međusobne razmene mišljenja i dalje ležeći u krevetu. Nije se pojavila nijedna zanimljiva ideja. "Pričekajmo dok se još malo ne približimo", reče on.
     Nika je okrenula dugme za uvećanje mape do najveće razmere. "Još jednom velim da ono izgleda kao rečna dolina."








3.
     Izis je bio crveni svet. Marsovih boja, pomisli Najdžel, netremično ga posmatrajući. Ali bogat vazduhom, zastrt oblacima.
     Jedna vrela strana večito je bila uperena na Ra, dok je druga tupo i sleđeno zurila u večnu studen: zarobljena plimom. U beskrajnoj noći, tlo je stenjalo pod neizmernim plavim glečerima. Pola planete počivalo je pod ledenom kapom.
     Vetrovi koji su dopirali iz područja sutona zapahnjivali su goleme, usnule planine s belim poklopcima, donoseći dah sveže vlažnosti. Na večitoj granici osvita, gde je titrala mutnoružičasta svetlost, ledeni bregovi uranjali su u crveni okean. More je okruživalo Izis otpola dopola, razdvajajući led i kopno. Ono je bilo ružičasto i svetlucavo, izbrazdano vetrovima, istačkano narandžasto žutim oblacima.
     Još dalje prema suncu, široke lepeze talasa razbijale su se o strme, krečnjačke grebene. More je zjapilo na uzdignute bedeme jednog jedinog ogromnog pepeljastomrkog kontienta.
     Vodeni prsti pružali su se duboko u kopno prema Rau. Rečne doline usečene u sivi granit kao da su stiskale lice ovog sveta primoravajući ga da se pruža prema vatri. Prsti: gurani u Oko.
     Kanal=11: "Da, taj se obrazac, kako bih rekao, uklapa u teoriju. To je savršen primer obrasca spljoštenog pod pritiskom - mogu se videti normalna ulegnuća i udoline na polovima..."
     Kanal=20: "Samo časak, tamo uopšte nema polova a, ako sam dobro razumeo tvoj proračun, ekvilibrijum ti je pogrešan od prvog koraka..."
     Kanal=5: "...Isuse, proveri katalošku shemu, ja bih..."
     Kanal=11: "Ne, raspolažem celokupnim kontinuumom teoretskih ekvilibrija koji mogu da upotrebim i ovaj slučaj se uklapa u shemu; sve se slaže ako pretpostavimo da Izis proizvodi rotaciju uz pomoć jednog ispupčenja na ekvatoru, a onda, kada ga Ra obrne, oslobađa se centrifugalna energija, te Izis pokušava da prilagodi svoju površinu s težnjom da se oslobodi tog lončastog stomaka, te tako dobijamo one napukline u globalnom obrascu..."
     Kanal=5: "...suviše apsorpcije u onim okeanima i neke čudne linije, pogledaj samo one šiljke tamo negde oko 5.480 angstroma, to nije..."
     Kanal=18: "Čudno, jezera na onim visovima, koja su delimično izvan vidokruga. Ona su plava, a okean je ružičast. Pretpostavljam da bilo šta da je..."
     Kanal=5: "To su sveže padavine tamo gore u planinskim prolazima, istopljeni sneg, trebalo bi da izgleda plavo..."
     Kanal= 11: "...to ekvator ostavlja slobodnim, shvataš, tako da napukline u slojevima rasturaju kupasti obrazac i energija se oslobađa u pravcu rubova..."
     Kanal=20: "U redu, nema polova, tvoj proračun je sledio granični omotač i zahvaljujuči tome je u redu. Oni prednji zidovi u onom ivičnom testerastom obrascu, vidiš li ih? Verujem da oni dokazuju neku vrstu velikog smanjenja površinskog pritiska u trenutku opadanja energije, koje započinje čitav ograman tektonski proces..."
     Kanal= 11: "...ta struktura na 5.480 je samo ostatak odronjavanja onih brda... siguran sam u to, Najdžele, budući da je jasno kao dan da je to železno-silikatna grupa. Dole je prokleto turoban dan, ipak, i..."
     Kanal=11: "...imaš onu mrežu sabijanja koja proizvodi uvrnute pukotine i lateralne pukotine. Mogu da ih vidim na tom IE uvećanom, ovde, puno mreškanja, čitava jedna morfologija se uspostavlja kada se planeta okrene naniže..."
     Kanal=3: "...ali šta su onda oni avetinjski šiljci tačno u središtu obrasca polarizacije, a? Ne očekuješ valjda od mene da poverujem kako ravno blato rađa one šiljke, a? Teško da je to slučaj. To je delo mora, a da bi more to učinilo, potreban mu je gvozdeni oksid i dovoljno pravolinijske sile..."
     Kanal=18: "Plava jezera znače da ono od čega je more crveno ne deluje na velikoj nadmorskoj visini..."
     Kanal=5: "To je sranje; ne može biti visinskih efekata pri toj vrsti blagog nagiba, naprosto ne bi poduprlo..."
     Kanal= 18: "U redu, onda je potrebno dosta vremena da dođe do pokretanja hemijskog procesa, tako da do časa kada se bujice spuste u nizine nešto..."
     Kanal=29: "...dva puta je napravio grešku, Hriste, te sam ja malo slegao ramenima i gunđao; nema ništa loše u tome kada nemaš šta da kažeš, ali ne upinji se da to kažeš glasno, no taj kučkin sin je odmah istresao sve Galvinču..."
     Kanal=20: "...pojačava sve to tvoreći obrazac konveksnih slojeva... da, u tome je štos - oni ne mogu da izdrže čist pritisak i zato pucaju, čitavom širinom ispod leda, na drugoj hemisferi, takođe, mogu da se kladim, ah ha... i ti imaš puno kruženja kod površinskog materijala, pri čemu se otvaraju krateri svakih par stotina hiljada godina, pomisli šta to čini sa stopom ponavljanja u atmosferi, kada ispečeš sve to gvožđe stalno izloženo na..."
     Kanal=5: "Slušaj, postoji jedna stvar koju zasigurno znamo: pogledaj onaj spektar - uza sve to gvožđe, atmosfera mora biti redukovana, izuzimajući one pojaseve kiseonika koji su potisnuti naviše, ali čak i tako sve se vrti oko nivoa od dva procenta, dva procenta O2, možeš to videti upravo tamo, pogledaj, to je samo jedan šiljak na onom krilu, linije sile su pogrešne, ni po čemu nalik na one na Zemlji, ali se ipak kladim da je posredi isti prokleti proces, isti način na koji se naš vazduh preobrazio tokom proteklih milijardu godina. Problem je u tome što nema puno O2, zar ne? Prokleto malo, ako hoćeš da dišeš tamo dole."
     Kanal=6: "Oba njegova oblika, otvori oči, leže jedan preko drugog i iskaču pravo na tebe..."
     Kanal=3: "Ah, sa manje i više gvožđa u sebi. Oba. To znači da ima puno kiseonika tamo dole - isto koliko i na Zemlji - ali da je vezan u tom gvožđu."
     Kanal=29: "...ništa što bih mogao da kažem ne bi..."
     Kanal=20: "...sada vidiš da to štima, što bi rekli oni momci, rasipanje zračenja unazad, pucanje slojeva para, prokleto tlo, i to tako da stalno dolazi do reprocesovanja gvožđa, a vazduh naprosto ne može da zadrži svoj kiseonik, voda naprosto isparava svaki put kada pada kiša, a more u njemu je rešenje zagonetke o tom đubretu od gvožđa, tamo se nalazi O2, čoveče, kažem ti..."
     Kanal=56: "Onaj šaljivdžija u P4 ima jednu ludu ideju, oslušni ga, misli da je sve samo gvožđe, ali obrati pažnju na sledeće, u onoj velikoj tački tamo, vidiš onaj veliki vulkan, to je sigurno sumpor, veliki dimovi izlaze iz njega redovno kao Mejbel, sumporni vulkan smešten usred Oka i ako to ne vezuje znatne količine kiseonika, sa svim onim vetrovima, hoću da kažem, merili smo brzinu vetra od tačke opažljivog kretanja i oni izmešaju čitavu prokletu atmosferu u dve, možda tri godine, tako da imaš fosforni oksid posvuda, i to, to je ono Oko, nisu to peščane dine, nije silicijumdioksid, to je sumpordioksid..."
     Slika se izoštravala dok su kompjuteri tumačili nasumična prelamanja svetlosti koja je prolazila kroz zgusnuti vazduh ispod njih. Izis se polako primicao.
     Žut. Suvo, drveno žutilo. Njegov gladak pesak treperio je, umrljan mrkim grebenima trošnog stenja. Oko je zurilo u Ra, koji je zanavek lebdeo tačno iznad njega. Izvan čvrstog zapečenog središta te subsolarne tačke, brisali su vetrovi zasićeni gustom kiselom prašinom. Dine su marširale ispred vetrova u strojevima dugim stotinu kilometara. Lagano su se svijale prateći kruženje vazduha, sledeći obrazac vetrova, vraćajući se na pućenoj zenici Oka, sudelujući u bezvremenom ciklusu.
     Rub Oka bledeo je, menjajući boju od crvenkaste do mrke. Nagoveštaj vlage; goletna pustoš. Naborana crvena brda bejahu ugrađena u koncentrični prsten planina: duplju Oka. Sneg je svojom belinom šarao vrhove. Visoke doline zadržavale su hladan vazduh iznad čeličnoplavog sjaja -jezera.
     Postojano struganje vetrova Oka davno je zagladilo tlo. Povetarac je uskovitlavao ružičastu prašinu, guste slojeve koji su se prelivali preko visokih planinskih strmina i udaljavali se od Oka, ispunjavajući doline titrajućom izmaglicom. Samo na nepostojanim tačkama gde tlo nisu pritiskali ni oblaci niti prašina, udaljeni teleskopi mogli su da vide suve ravnice i izbrazdane doline Izisa.
     Jedan jedini, ogroman, planinski venac koncentričnog oblika bio je isprekidan i iscepkan rasapinama. Muljevite reke slivale su se niz široke strmine, udaljavajući se od Oka, hrleći ka moru koje je obujmljivalo planetu. Još dalje od Oka, goletna pustara davala je znake života u vidu vegetacije zagasite boje. Mrka trava. Nešto nalik na drveće. Senke mrke, ružičaste, sive i bledonarandžaste boje.
     Fina prašina lebdela je u nižim slojevima vazduha, zaklanjajući optičke slike, onemogućavajući donošenje tačnog suda. Samo uz pomoć infracrvenih zraka vidik je bio dovoljno jasan, obezbeđujući raspoznavanje objekata u proporciji 1:5. Krupna flora. Trake vegetacije pružale su se duž vijugavih rečnih tokova.
     IC teleskop upravio je sočivo naniže i uhvatio pojedinosti. Tamna ležišta biljnog života u moru. Travna područja. A onda, jedna kretnja.
     
     "Repldeks, ovde komanda. Momci, da li ste već pronikli u taj sistem, ili da se manemo svega toga?"
     UPRAVO SADA IMAMO VALJANU DEFINICIJU NA RADIJU, TED. DAJ NAM...
     "Vidim to, Aleks. Nama je međutim potrebna interferometrija..."
     "Ono su tačke izvora, nije li tako?"
     "Najdžele, ovde Ted. Skini se s komunikacionih linija."
     "Ja sam konsultant, ne zaboravi? U svakom slučaju, samo prisluškujem."
     "U redu je sve dok nam se ne isprečiš na putu... Hej, RD, kad ćemo moći da imamo..."
     U PRAVU JE TED, JOŠ NE MOŽEMO DA RAZREŠIMO IZVORE. PROKLETO SU MALI. NEKI ODISTA VELIKI ODAŠILJAČ U STANJU SMO DA VIDIMO TEK U RASPONU OD JEDNOG AU, TAKO DA MISLIM DA SMO DO SADA MOGLI DA UHVATIMO...
     "U redu, u redu, to je zanimljivo. Ali..."
     A RAZLOG ZBOG KOGA NISMO BILI U STANJU DA RAZUMEMO ONE SIGNALE, SADA SMO KONAČNO ODGONETNULI...
     "Oh? Šta?"
     POSTOJE TE TAČKE IZVORA, MOŽDA ČAK I MILION NJIH, ALI ONE NE EMITUJU ZAJEDNO. HOĆU DA KAŽEM DA NISU SINHRONIZOVANO FAZNO POVEZANE.
     SVI IZVORI NASTOJE DA POŠALJU ISTU PORUKU, ALI JEDNI U ODNOSU NA DRUGE ILI MALO KASNE ILI MALO ŽURE I TAKO NASTAJE ZBRKA.
     "Ubio me bog ako znam zbog čega bi se neko opredelio za takav način međuzvezdanog komuniciranja."
     "Aleks, na kojoj talasnoj dužini su signali međusobno povezani?"
     "Najdžele, zamolio sam te..."
     "Odmori malo, a? Aleks?"
     PA ČEKAJ DA POGLEDAM OVDE... DA, POVEZUJUĆA TALASNA DUŽINA JE OTPRILIKE 30 KLIKA, MOŽDA MALO VIŠE.
     "Kako se to uklapa u topografiju?"
     EVO, UKLJUČI ME U ONAJ MULTIKANAL, TED, I... DA TO JE TO.
     "Da li prati profile dolina?"
     OH, DA. NA NEKI NAČIN. IZVORI SU RASPOREĐENI DUŽ DOLINA. U PLANINAMA IH NEMA MNOGO.
     "Doline su područje gde postoje najbolji uslovi za život. Voda. Predajem ti ga, Ted."
     "Mnogo hvala, Najdžele. Lepo je povremeno razmeniti koju reč s tobom. Nego da nešto raščistimo, Aleks. Skenirajući interferometrom dolinu, otkrivaš da je taj signal koherentan. Sve tačke izvora odašilju zajedno?"
     TAČNO.
     "Ali kada pređeš na sledeću dolinu, izvori odašilju nešto brže ili nešto sporije u odnosu na prvu dolinu?"
     DA, TO JE ONO ŠTO JE TAKO ĐAVOLSKI ČUDNO. UZ TO, SNAGA SIGNALA I DALJE JE MALA. A NI IZVORI NISU POSTOJANI.
     "Kako to?"
     PA, SVAKIH NEKOLIKO MINUTA JEDAN OD NJIH ISPADA IZ IGRE. PO JEDAN NOVI UKLJUČUJE SE S VREMENA NA VREME, TAKO DA JE NJIHOV BROJ, OTPRILIKE, STALAN.
     "Uh. Slušaj, Aleks, pozvao sam te da bih se raspitao za izvanbrodsku plutajuću antenu. Trebalo je da je imaš na liniji do 1400 sati, ali ona dolazi i nestaje. Ta linija sa širom bazom potrebna nam je da bismo dobili neophodne definicije, i upravo sada vapijemo za njom."
     "Zanemari to, Ted."
     "Najdžele, mislio sam da si..."
     "Samo kibicujem, ako tako mogu da kažem. Uveren sam da će Aleks izaći na kraj s tim stvarima ako prestaneš da ga gnjaviš. Hteo sam da za trenutak predahneš i pregledaš sve ovo do sada, Ted. Siguran sam da pred sobom imaš optičke i IC profile."
     "Da, možeš doći ovamo u komandu i pogledati ih, ako želiš."
     "Već ih imam. Spojio sam se s ovom konzolom da bih iskoristio sposobnosti samoprogramiranja. U svakom slučaju, Komanda je prenatrpana."
     "U redu, u redu. Kada bi samo hteo da sačekaš na izvod poput ostatka posade..."
     "Pitao sam se da li si razmotrio moguće pretpostavke, Ted. Nema ni najmanjih tragova gradova. Nema urbanih područja. Nema velikih ravnih obrazaca, nema polja, niti puteva. A emitovanje EM-a je slabašno s izuzetkom onog međuzvezdanog signala."
     "Da. Đavolski neobično. No, oni možda žive ispod zemlje, koristeći celokupno zemljište za poljoprivredu, a kablove za transfer informacija. Do đavola, pa i mi na Zemlji to radimo. Traćili smo energiju u atmosferskom emitovanju samo u ranim danima radija i televizije."
     "Čak i poljoprivreda ostavlja tragove koji bi bili vidljivi sa ove razdaljine. U stanju smo da uočimo žitna polja odavde."
     "Možda je i tako. Možda je i tako."
     "Izvršio sam unakrsno upoređivanje Aleksovih preliminarnih odrednica radio-izvora - EM - tačaka, kako on skraćeno naziva elektromagnetske izvore - sa IC. Svi su u Komandi to učinili?"
     "A, ja nisam..."
     "Želeo bih da proverim svoj rad. Ima teškoća s bukom koja zaglušuje signal i ja sam koristio samoprogramirajuće podsisteme da bih to razrešio..."
     "Ne, slušaj, Najdžele, bili smo prezaposleni da sve to već do sada pokušamo. Predložio bih ti..."
     "Suština je u tome što su neke EM tačke i IC tačke iste."
     "Koje?"
     "U tome je jadac. Čini se da su to IC izvori koji se kreću."
     "Oni čije smo varijabilne odrednice dobili? Ne razumem..."
     "Hoću da ti kažem, Ted, da radio-odašiljači odaju i toplotu. A što je važnije, kreću se."
     "Pa, ja ne..."
     HEJ, MI SMO SVE TO SREDILI, ALI BISTE VI MOMCI MORALI DA SE RAVNATE PREMA NAMA, JER ĆEMO INAČE VRAGA IMATI DA POKAŽEMO KADA...
     "Aleks, ovde Ted, daj nam sažet pregled tvog kartografisanja. Želim da uporedim..."
     SA IC?
     "Ah, da."
     NAJDŽEL ME JE PRITISKAO RADI TOG MATERIJALA, TRAŽIO JE PRVE REZULTATE. SAMO SAM ZABELEŽIO I PROVERIO TAČKE ZA KOJE SE RASPITIVAO, VARIJABILNE SU. SPORE SU, ALI SE KREĆU.
     "Jesi li siguran?"
     DA. IC TAČKE SU PRILIČNO SLABE, GOTOVO ZATOMLJENE TERMALNOM POZADINOM PRIRODNE OKOLINE. DŽENKINS MI JE REKAO DA SU VEROVATNO POSREDI MALI VULKANSKI OTVORI...
     "Nimalo verovatno."
     "Otkad si ti postao geolog? Slušaj, uz svu onu prašinu i krš dole, niko ne može biti siguran u pogled tog IC."
     "Tačno. Moramo otići dole da pogledamo."
     "To je malo preuranjeno Najdžele. Ostajemo na bezbednom rastojanju. Prestrojavanje u površinsku fazu u ovom času značilo bi kršenje naređenja koja smo dobili, ti to dobro znaš."
     "Znam to pakleno dobro. Ali upravo je to ono što ćemo morati da učinimo."








4.
     Ted je stigao u Najdželov i Nikin stan s malim zakašnjenjem. Sa sobom je nosio svoj uobičajeni pribor, malu tablu za pisanje prepunu zabeleški. Najdžel ga je najpre sproveo do bara, a zatim do dubokih, mekih jastuka njihovog novog kauča. Ted je utonuo u njih nesiguran u pouzdanost otomana koji je sa svojim nakrivljenim nogama i iskošenim spojnicama izgledao rahitično. Najdžel je sam izradio nacrt za nameštaj, računajući s malom gravitacijom njihovog staništa i koristeći drvo iz vlastitih rezervi. Bio je jedina osoba na Lanseru koja je raspolagala visoko kvalitetnom hrastovinom i brižljivo je izrezbario ovaj komad, uglačavši ga znojem svojih ruku.
     "Više bih voleo da si došao u Komandu na razgovor", započe Ted.
     "Dole je krkljanac."
     "Da, prilična je gužva. Nije nikakvo čudo što ostaješ kod kuće, uz malu gravitaciju, puno odmora..."
     Aleks pokuca na vrata; Najdžel mu mahnu da uđe. Aleks je bio krupan, proćelav muškarac, s licem potamnelim od umora. Seo je na kauč kao kad čovek svaljuje breme s leđa. Mišići su mu poigravali na ramenima dok ih je napinjao, pokušavajući da pronađe najpovoljniji položaj u dubokom kauču. Najdžel je smišljano načinio ležaj, računajući da će oblik obeshrabriti slične pokušaje, i Aleks se na kraju predade i utonu u njega.
     "Uuuuf!" zabrekta Aleks. "Obožavao sam one konzole kao neki akolit."
     "Jesi li za piće?"
     "Samo mi navlači san na oči."
     "Ipak si ih doneo?" upade užurbano Ted.
     "Dakako. Dovukao sam ih do vašeg ulaza ovde. Čekaju vas na vašem ekranu."
     Najdžel izusti blago 'Hvala' i pritisnu jedno dugme. Na ekranu se pojavi nekakva rešetka. Bele tačke bile su posute po zelenom polju. "Ovo su tvoje karte napravljene u sukcesiji Aleks?" pohita da primeti Najdžel.
     "Da, nedelje rada sabijene su u to. Sledio sam ih jednu po jednu. Razgovarao o tvojim niskim stopama bita..."
     Ted se osmehnu i položi šake na kolena. "Pa, ovo je prvoklasan rad, Aleks, sve to skupa. Prvoklasan."
     Nika je sedela u zazen položaju pored Najdžela i posmatrala trojicu muškaraca. "Ali poruka?" upita ona. "To je ono na šta svi čekamo, jedan zadovoljavajući fazno koherentan signal koji bi nam saopštio..."
     "Imamo ga." Reči bejahu izgovorene suvim i iznurenim glasom.
     "Imaš ga?" reče Najdžel iznenađeno.
     "Daaaa. Sve to i nije tako teško kada shvatiš da je odjednom uključeno otprilike milion ili čak dva miliona izvora. Svaki se žmirkajući pali i gasi, ali ono što oni zapravo čine nije ništa drugo do pokušaj da se pojača signal tako što će svi uzeti udela u njemu."
     Ted reče obazrivo. "Još nismo obznanili taj podatak jer je, da tako kažem, uznemirujući. Ali Aleks je provalio poruku, to je sigurno. Sve dok..."
     Aleks reče umorno, ali ubeđeno: "To je šou Artura Godfrija, iz 1956. godine."
     "Šta?" reče Nika. "Hoćeš da kažeš... doslovce to?"
     "Da. To je sporo, veoma sporo emitovanje komedije iz 1956. godine."
     "Isuse Hriste", uzviknu Najdžel ushićeno.
     Ted započe: "Pokušavali smo da smestimo ovo u neki kontekst, da shvatimo..."
     "I tako... došli smo...!" Najdžel prsnu u smeh. Ostali su sedeli trepćući, zapanjeni. On je razdragano grmeo, dok su mu suze navirale na oči. Ostali su dugo i nepomično ćutali. Zatim stadoše nezgrapno da se meškolje gledajući jedni druge. Nikino lice polako osvoji osmeh. Konačno se Najdželov gromoglasni huk stišao do kikota i on duboko uvuče vazduh; činilo se da je ponovo postao svestan njihovog prisustva.
     "Brejsvelova hipoteza!"
     Ted klimnu glavom. "Neki među nama su se usudili da iznesu to objašnjenje, ali ja mislim da je prerano..."
     "Hriste, pa to je očigledno! Ti siroti podlaci tamo dole su inteligentni. Nema nikakve sumnje u tom pogledu."
     Nika se umeša. "Ali ne više od dra Brejsvela."
     "Tako je", reče Najdžel, "jer im je sinula ista ideja." Raširio je ruke s uzdignutim i otvorenim dlanovima. "Uhvatili su naše slabe radio signale. Razmišljali su o njima. Procenili su da bi najmudrija strategija za privlačenje naše pažnje bila da nam pošalju natrag istu stvar. Ne neku pametnu matematičku šifru ili TV sliku - do đavola, oni nisu bili u stanju da uhvate TV, a još manje 3-D."
     "Pa..." Ted se promeškoljio među jastucima. "Proverili smo u diskoteci - to je ogromna arhiva. Profil glasa u svemu odgovara glasu Artura Godfrija, najpopularnijeg zabavljača Amerike pedesetih godina prošlog veka."
     "Tačno", reče Najdžel. "Jedan, stari, otrcani radio-šou. Skandalozno banalan. Nešto što lako možemo da prepoznamo." Ponovo se bučno nasmejao. "Ah, stari Brejsvele, kad bi mogao sada da budeš s nama..."
     Aleks se smrče. "Ako me pitaš, reći ću ti da je to poražavajuće. Preći ovoliki put da bismo otkrili da slušamo sebe."
     Ted potapša Aleksovo masivno rame. "Slušaj; ovo je fantastično otkriće. Ti si naprosto umoran."
     "Daa. Možda." Aleks uzdahnu.
     "Imaš li još šta, Aleks?" upita Najdžel živahno.
     Aleksovo lice se razvedri. "Ah, da, morao sam da sledim individualne izvore radio-signala da bih dobio odrednicu faze. Čini mi se da bih mogao sve da ih pohvatam. Ima teškoća jedino sa stopom radijacije pri sleđenju svih tih odašiljača na zajedničkoj vremenskoj shemi."
     "Evo." Ted je pritisnuo dugme na svom zglobu i ravan ekran svetlucavo ožive. Bele tačke počeše da se kreću, s tim što su se neke među njima gasile i palile. "Ovi EM-i takođe su moćni izvori infracrvenih zraka. Pretpostavljam da to potiče od toplote njihovih tela. Oni su živi, i očito je da svaki nosi sa sobom jedan odašiljač."
     "Možda je posredi neka nomadska kultura?" upita Nika tiho.
     "Pa, razmišljali smo i o tome. Oni nemaju utvrđene odašiljače, to je sigurno, ali koliko se..."
     "Stani", prekide ga Aleks. "Vidim nekolicinu koji se ne pomeraju."
     "Oh?" uzviknu Ted iznenađeno. "Je li tvoj stav dovoljno dobar da bi..."
     "Daaa, pogledaj, vidiš li ono?" Aleks poskoči i priđe ekranu. Pokazao je prstom na grupu tačaka koje nisu sudelovale u sporom pahuljastom kovitlanju. "Ove nikud ne idu. To mogu da tvrdim jer, ako izbliza pogledate, uočićete da one imaju male individualne potpise u radio-spektru. Male promene u fazi i amplitudi, i tome slično."
     Nika je netremice posmatrala tačke koje su se pomerale u žustrim skokovima. "Nekoliko ih je nepomično. Možda su stare? One više ne učestvuju u nomadskom ciklusu?"
     "Meni to ne liči na nomadstvo", reče Najdžel. "Ne kreću se sve one zajedno. Pogledajte taj razmak između njih. Ne zbijaju se u gomilu."
     Ted klimnu glavom. "Tačno. Aleks misli da se one kreću kroz sisteme dolina. Ponekad slede oblake prašine, a ponekad ne."
     "Još nemamo nikakvih optičkih uporišta?"
     Ted zavrte glavom. "Prašina, oblaci, prokleta mutna sunčeva svetlost pre svega..."
     "Šta je onda sledeći korak? Ne možemo večito ostati ovde u mraku", reče Nika odlučnim glasom.
     Ted joj se obrati: "Pa, naš stav je..."
     "Otprilike onoliko dobar koliko i svaki drugi", reče Aleks.
     Nika primeti blagim glasom: "Možda je kucnuo čas za ispitivanje površine?"
     Letelice su se lako i glatko spuštale. Vetrovi su ih šibali; naduvani padobrani usporili su njihov pad. Uspavani svet ispod njih beše zaogrnut oblacima i mutan. U nekim vijugavim dolinama gospodarila je suvoća sumporne prašine. Na tim mestima njihovoj prvoj istraživačkoj sondi dobrodošlicu su poželele slankaste barice.
     U vlažnijim dolinama prašina se valjala iznad još vlažnijeg vazduha na manjim visinama. Blato je padalo s neba. Lenje reke behu zakrčene muljem. Kržljav žuti korov rastao je na njihovim obalama, a nekakva neobična stvorenja šmugnula su uplašeno u rupe kada je druga sonda prasnula, zamrmorila i nahrupila napred ukopavajući se uz čegrtav trzaj.
     Zelenilo je dočekalo treću sondu na mestu gde je voda odnela konačnu i stalnu pobedu. Uskovitlana prašina šibala je kroz obližnje planinske klance, ali ovde nije vijorila niti se taložila. Ova specifična istraživačka sonda naišla je na bogatiji životni šar. Još veće obilje iščekivalo ih je u oblastima bližim moru.
     Cela strategija povratnog leta glasila je: udari i zgrabi. Uputstva su nalagala da se smesta vrate natrag, čim opaze i najmanji znak nečeg velikog. Tako je peta sonda zabeležila poduži snimak jednog EM-stvora koji se približavao, privučen zvukom njenog pada. Slika beše jasna; ogromno biće, kožnato, nago. Tri tanke ruke njihale su se iznad čvorišta krutih nogu. Zastrašujuća glava.
     Nije nosilo ništa. Nikakva oruđa. Nikakav radio-predajnik.
     Nije imalo oči.
     Umesto toga na golemoj glavi video se četvrtast prorez, širok čitav metar. To se okrenulo prema sondi upravo kada su se raketni motori aktivirali da bi potisnuli crni cilindar prema nebu. Sondin radio registrovao je bučan prasak, nekakvo oštro pucketanje. No, potom se predeo ispod sonde smanjio, a gusti ružičasti oblaci Izisa u trenu su progutali tog EM-stvora.
     No, ono oštro čegrtanje u radio-spektru poticalo je od samog stvora. Toliko je barem bilo izvesno.








5.
     Pripremna istraživanja polako su napredovala. Najdžel je pokušao da ubrza stvari, ali je uskoro odustao od toga, budući da je odavno sagledao beskorisnost nastojanja da se univerzumu nametne engleski model ponašanja.
     Umesto toga, radio je u poljima i tankovima, doprinoseći da sočno povrće buja pod ultravioletnom fosfornom svetlošću. Gumaste biljke hrlile su uvis: nisu bile podsticane surovom utakmicom kakva je vladala u prirodi već valjano doziranim DNA, laboratorijskim pastorčetom. Između ovog gigantskog drveća, čiji je stepen upotrebljivosti iznosio 99 posto, usred života u čijem središtu se nalazio čovek, on je hodao lagano vukući noge, štedeći snagu. Ostali muškarci i žene iz poljoprivrednog tima delali su s energičnom žestinom i efikasnošću, aIi bi pri kraju smene klonuli; više od dosade nego od umora. Najdžel je to činio polako, jer je voleo mošusov miris i sirovu vlažnost tla, zvek motike, visoko podizanje u vazduh šuštavog snopa suvih stabljika.
     To su mu podarili tuđini. Ta sposobnost, neobična osetljivost obitavala je u njemu - kao i u svakom drugom - a oni zaslepljujući trenuci neposrednog kontakta s kompjuterom na Moru Marginis, u onom srušenom tuđinskom brodu oslobodili su je. U prvih nekoliko godina posle tog događaja dah tog prosvetljenja pratio ga je gde god bi se našao. Pre toga, prelivanje vode preko debelih usana kamene fontane bio je lagodan, lep prizor i ništa više od toga. A onda, posle broda na Moru Marginis, isto to prelivanje postalo je veličanstvena stvar, bremenita značenjem. Sada, posle svega, to je ponovo bilo prelivanje u debelousnu kamenu urnu.
     Govorio je u nekoliko prilika o tome, no te reči su bile iskrivljavane, širene i uranjane u zaborav. On je znao ono što drugi nisu, a to je: da odista nije mogao da govori u korist bilo kog drugog, da nije bio u stanju da prodre u iskustvo i doživljaj na taj način da i drugi to osete. Stvari su vam se događale i vi ste učili od njih, ali težnja da se saopšti zajednički unutrašnji pejzaž koji bi se dao predstaviti u vidu dijagrama - beše besmislena. Ništa nije moglo da zarobi takav doživljaj. Bio mu je poznat uobičajen repertoar naučnika, s njihovim kristalizovanim formulama, ali mu se oni nisu činili nimalo drugačiji. Slušao je one izreke taoa, budizma i zena, koje su podsećale na ogromne plavo-bele blokove od sjajnog granita, kroz koje su se točile blede oštrice svetlosti, hladne i poreklom sa udaljenog mesta, večno i zanavek istinitog, nepromenljivog i korisnog koliko i kipovi od alabastera na gradskim trgovima.
     S obzirom na to, bio je zahvalan kada su ga konačno ostavili na miru. Radio je i završio posao u vezi s komorama za dubok san, podvrgavajući se opitima s mirnoćom pripitomljene životinje. Ali ta alfabetska zbrka organizacija - ISA, pa UNDSA, a potom ANDP - sve su to bile mašine, a ne ljudi. A mašine nisu imale potrebu da zaboravljaju. Stoga je on za njih predstavljao jednu čudnu ptičicu s izvesnim ugledom i slavom koja je bledela. Sudelovao je u svemirskim programima od svojih ranih dvadesetih godina. Učestvovao je u nizu otkrića, koja su dovela do mračne ravnice Mora Marginis i do suočavanja s tuđinskim kompjuterom. Sve je to doprinelo da njegovo ime postane korisno ISA-i.
     To je, takođe, značilo da ga moraju pustiti na Lanser. Utrošio je silno vreme razvijajući komore za duboh san, otkinuvši sedamnaest godina od svog životnog veka. Učinio je to, dakako, zarad napretka u istraživanju, da bi uneo zvezde u opseg produženog čovekovog životnog veka. Proveo je, međutim, godine plutajući u mlečnim gustim tečnostima da bi produžio doba vlastite radne sposobnosti, tako da alfabetske ustanove nisu mogle zloupotrebiti činjenicu njegovog starenja, kao dovoljno oružje protiv njega.
     Ta pukotina u logici, shvatio je, omogućavala je da odmah posle lansiranja, Lanserova posada može raditi šta joj je volja u pogledu postavljanja ljudi na radna mesta. Sada je on bio prinuđen da manevriše.
     Znao je šta je bio, kao i to da oni nisu mogli da naprave keramičkog sveca od njega... pa ipak; ta iluzija je imala i svoje dobre strane. Obezbedili su mu više ličnog mira nego običnom članu posade, dozvolivši da on i Nika izdube sebi nov stan u Lanserovoj steni. A lični mir mu je pružao vreme za razmišljanje.
     Najdžel se ispravi prekidajući baštovanski posao. Osetio je žiganje u leđima, a potom i jedan iznenadan oštar bol. Od naleta bola ispustio je iz ruke tri paradajza koja beše ubrao. Trgnuo se, napravio grimasu a onda, pre no što je iko mogao da je primeti, navukao bezizražajnu masku na lice. Bol je jenjavao. Pažljivo se sagnuo da bi pokupio prašnjav paradajz. Izdajnički mišići duž njegove kičme istegnuše se protestvujući. Dopustio je da ga bol preplavi, osećajući ga do kraja i razoružavajući ga na taj način. Dosta za danas. Jedna legenda ne bi smela pokazati kako ima bolove u leđima - ukoliko to može da spreči.








Drugi deo: 2061, ZEMLJA








1.
     Voren je posmatrao kako Manamiks tone. Okean je prodro u njega, preteći da mu uguši motore i preplavi ga tišinom. Svetla su mu još sijala u magli i kiši.
     Ležao je na desnom boku, s oborenim pramcem, a voda ga je držala u čvrstom zagrljaju tupo dobujući po njemu. Strukovi koje su gmazovi izbacili vitlali su preko paluba i obmotavali se oko ležišta za topove i ljudi koji su ih opsluživali.
     Dugački zeleno-žuti strukovi i dalje su lizali uz bokove i prelazili preko paluba tragajući, lepeći se. Bili su ispredeni iz nadutih trbušnih džepova gmazova. Njihova zelena tela jatila su se u tamnoj vodi oko pramca.
     Dugački prst tropske munje zaparao je nebo. Osvetlio je klin prostora između baldahina crnih olujnih oblaka i kišom istačkane, naborane kože mora. Krupni tuđini zablistaše u tom blesku.
     Voren je obazrivo plivao, nastojeći da ne diže buku. Jedan struk je plutao u blizini i talas nabaci Vorena na njega ali na sreću ne beše nikakvog uboda. Verovatno je gmaz od koga je poticao bio mrtav i tonuo na dno. Ali bilo ih je još mnogo u talasima koji su se valjali oko broda. Mogao je čuti krike drugih članova posade koji su pali preko ograde sa njim.
     Sohe za čamce na levoj strani broda njihale su se, povlačeći užad, a čamci za spasavanje visili su nahereni na njima - potpuno beskorisni. Voren je pokušao da spusti jedan u vodu ali čekrci i kablovi otkazali su poslušnost te je na kraju i on preleteo preko ograde kao i ostali.
     Svetla na brodu su žmirkala, a onda se ponovo ustališe. Sada su strukovi tvorili gustu mrežu preko paluba. Čim bi ošamutili čoveka, lepljivi žuti nervni sok prestao bi da brizga i strukovi bi izgubili svoju žaoku. Dok je tako posmatrao, poskakujući na talasima, video je jednog od velikih tuđina kako se blizu sredine broda obrnuo i, ošinuvši strukom, svukao jedno telo u vodu. More se oko njega uskomešalo i zapenilo.
     Pramenovi pare uzdizali su se od poklopca prostorije sa mašinama. Učinilo mu se da može čuti cviljenje dizela. Čekrk na palubi bio je oslobođen i obrtao se kao kakav metalni cvet. U pločama trupa zapažao je razderane rupe koje su grupe gmazova izbušile. Brod se sada brzo punio vodom.
     Voren je znao da mlaznjaci koje su Filipinci obećali kapetanu nikada neće doseći ovako daleko. Ovo je bila žestoka i gromovita oluja i izručivanje kanistera sa otrovom koji bi ubio gmazove zahtevao je nizak i opasan let. Filipinci nisu bili spremni da toliko rizikuju.
     Brod je potonuo bez ikakve najave. Voda je preplavila pramac i dimnjak se brzo obrušio. Crna voda pokuljala je u korito i u obloge njegovih ventilatora; svetla počeše da trnu. Tamno udubljenje prednje palube za šetnju i hodnici brzo su se ispunili i para je pokuljala iz otvora, stvarajući utisak kao da se neka džinovska stvar izdiše.
     Pripremio se za to, razmišljajući o mašini o kojoj se on starao. Iznenadna duboka tutnjava doprla je do njega u trenutku kada je more prodrlo unutra a bojleri eksplodirali. Brod je brzo tonuo. Sevnula je munja, odrazivši se u hiljadama slomljenih ogledala mora. Voda ga je primila u svoju utrobu i poslednje što je video bio je ogroman izdah pare, dok su strahotni akordi tutnjali iz brodskog trupa.
     U zatišju koje je usledilo do uha mu dopreše povici i krici nošeni vetrom. Toliko mnogo ljudi je palo u more sa dela palube blizu krme da je samo tome mogao da zahvali što su ga gmazovi promašili. Sada su smotavali svoje pantljike i sva je prilika bila da će ga uskoro otkriti. Plutajući na leđima stao je da se odbacuje nogama, nastojeći da ne pljuska.
     Nešto mu je očešalo nogu. Oduze se.
     Ponovilo se.
     Potisnuo je strah koliko je mogao. Ta stvar nalazila se dole u crnilu, vidljiva jedino zahvaljujući fosforescentnim trakama oko čeljusti. Ako opazi jedan pokret...
     Jedan talas pređe preko njega. Plutao je licem okrenut nadole ne čineći ništa da promeni položaj. Drugi talas ga zaljulja a zatim još jedan i u trenu lice mu se nađe izvan vode što je iskoristio da uzme vazduh. Dopustio je da ga struja polako odnese nalevo i tek tada je podigao delić otvorenih usta iznad vode i stao udisati male količine vazduha.
     Nešto hladno dodirnu mu stopalo. Kuk. Čekao je. Dopustio je da mu mehurići polako izlaze na usta tako da može isprazniti pluća kada izbije na površinu. Nečija glatka koža očešala se o njega. Grlo mu se počelo stezati. Uronivši glavu u vodu našao se ponovo u crnom okruženju, bez težine. Ugledao je mutno svetlucanje, promicanje, promicanje srebrnaste svetlosti slične zvezdinoj - i shvatio da zuri u iscerene fosforescentne gmazove čeljusti.
     Vatra u njegovim grudima i grlu beše postojana i on se borio da ne dođe u stanje grča. Ono zeleno svetleće cerenje priđe bliže. Nije mogao sebi da priušti otiskivanje nogom koje bi ga dovelo do vazduha. Čekao je da još jednom iskoči i na kraju je to učinio, opažajući kako nešto jezdi niz talas blizu njega. Čamac za spasavanje.
     Lagano je zaplivao prema njemu. Ništa ga nije zgrabilo. Ukoliko je gmaz već bio sit možda je bio naprosto radoznao. Možda je izvršio svoj zadatak i sada se vraća u jato.
     Jedan izmah, zaveslaj, još jedan izmah. Ispružio se i dohvatio ivicu ograde na delu kod krme. S mukom se uspentrao i pružio se na daske. Vesla zatandrljaše po drvenom dnu. Tiho je zaveslao prema sve slabijim povicima. A onda ga je struja ponela prema desnom boku broda. Nije postavio vesla u držače, zato što bi to proizvodilo larmu, a zvuk bi se neminovno raširio unaokolo. Uputio se prema kricima koji su zamirali. Posle kiše spustila se magla.
     U čamcu je bilo dvadesetak centimetara vode, a oplate behu rascepljene na mestu gde su gmazovi pokušali da ih probiju. Jedna kutija zaliha još je stajala u pregratku urne.
     Nešto kasnije opazio je nekakvu žutu mrlju. Bila je to jedna žena, Roza, koja se držala za prsluk za spasavanje. Držao se bio u čamcu što je mogao niže, da bi ostao skriven od pogleda gmazova, ali se sada bez razmišljanja uspravio i izvukao je iz vode u čamac.
     Ona je bila novinarka. Upoznao se s njom na Manamiksu. Pisala je o putovanju za jednu brazilsku televizijsku agenciju i nameravala je da iskoristi ovu brzu vezu od Tajvana do Manile. Rekla je da želi da vidi makar jednog gmaza. Njena snimateljska ekipa vrzmala se povazdan po palubi, dosađujući posadi.
     Sela je i šćućurila se kod krme i tek posle nekog vremena počela da govori. Rukom joj je prekrio usta. Kolutala je očima tražeći po vodi. Voren je polako veslao. Na sebi je imao pantalone od džinsa i košulju s dugačkim rukavima. Iako natopljena vodom, ova odeća ga je štitila od noćne studeni. Magla beše gusta. Čuli su neko udaljeno pljuskanje, a jednom i pucanj iz puške. Magla je prigušivala zvuke.
     Kada se dovoljno razdanilo, pojeli su malo od zaliha. Voren je osećao da oplata propušta vodu i činilo mu se da se stvari pogoršavaju.
     Osvanula je topla zora. Jedna olupina plutala je pored njih. Bilo je tu i iščupanog drveća koje je, po svoj prilici, oluja bacila u more. Kiša je započela baš kada su prva jata napala krmu. To im je otežalo gađanje automatskim puškama s palube, i Voren je bio gotovo siguran da su gmazovi toga bili svesni.
     Oko njih su plivale polomljene daske s drugih čamaca, jedna prazna kutija, nešto tankog užeta, prsluci za spasavanje, boce. Niko nikada nije posvedočio da su gmazovi pokazali zanimanje za otpatke u vodi. Interesovao ih je samo plen. Ti stvorovi nisu raspolagali oruđem. Izvesno je da oni sami nisu napravili brodove koji su ih spustili u atmosferu i njima zasejali okeane. Ti brodovi su jamačno zasluživali pažnju, no oni su se raspali iznad okeana i potonuli pre no šta je iko mogao da dospe do njih.
     Olupina, očigledno, nije privlačila gmazove. Moguće je, međutim, da su oni sledili struju u potrazi za preživelima. Voren je znao da se u blizini ne nalazi nijedno jato gmazova, zato što su izbijali na površinu uvek u grupi, tako da su se mogli videti s poprilične razdaljine. Bilo je, doduše, i usamljenih gmazova. Neki ljudi su mislili da su to zapravo njihovi izviđači. Niko uistinu nije znao šta su oni činili ali su, van svake sumnje, bili jednako opasni kao i drugi.
     Nije uspevao dovoljno dobro da krmani, kako bi se dočepao olupine. Čamac se sve više punio vodom i on je shvatao da nemaju mnogo vremena na raspolaganju. Bilo im je potrebno to plutajuće drvo i njemu postade jasno da će morati da otplivaju po njega. Spuštao se u vodu u pet navrata i svaki put je morao da pobeđuje strah, plivajući onoliko nečujno i lagano koliko je to bilo moguće, sve dok konačno strah nije postao toliko jak da više nije mogao da ga podnese.
     Oljuštio je koru s dva velika panja, koristeći nož iz kutije sa zalihama, i načinio spone. Voda je sve više navirala u čamac sada kada se valjao na talasima pučine. On i Roza sekli su vezivali i gradili. Kada su načinili ram od panjeva, rasturili su čamac da bi iskoristili neke od njegovih dasaka za palubu. Čamac je potonuo pre no što su uspeli da spasu najveći deo ali im je ipak pošlo za rukom da prenesu onu kutiju sa zalihama na splav.
     Iščupali su malo eksera iz naplavljenog drveta. Vidik mu se mutio u bleštavoj sunčevoj svetlosti i on se osećao kao prebijen. Raščistili su prostor u jednom delu splava i Roza je zaspala još dok je on zakucavao poslednju dasku. Sve što je sada radio kao da se nalazilo na kraju jednog tunela i on je piljio kroz njega posmatrajući svoje ruke kako obavljaju posao: one su bile utrnule i naduvene i imao je utisak da nosi rukavice. Osigurao je kutiju i ostale slobodne komade zaglavivši desnu ruku između ivica da ne bi pao sa splava. Zaspao je s licem okrenutim nadole.








2.
     Sledećeg dana, dok je skupljao još naplavine i ugrađivao je u splav, u njemu poče polako da se pomalja neka vrsta razdirućeg, besmislenog besa. Mogao je ostati na kopnu i živeti od socijalne pomoći. Bio je svestan opasnosti kada se zapošljavao kao inženjer.
     Prošlo je šest godina otkako su primećeni prvi znaci tuđina. Svake godine sve više brodova je stradavalo, uhvaćeno na otvorenom moru i bez zaštite iz vazduha. Mala plovila, ribarske barke i slično bili su prvi na udaru. To nije mnogo promenilo na stvari. Potom su se gmazovi razmnožili i počeli da potapaju trgovačke brodove. Trgovina otvorenim morima postala je nemoguća.
     Do tog vremena okeanografi i biolozi govorili su kako počinju pronicati u tajne parenja gmazova i obrasce njihovih napada. Beše to spor rad. Bilo je opasno proučavati ih na otvorenom moru. Ukoliko bi se dogodilo da budu uhvaćeni, udarali su telima o zidove kontejnera sve dok se štrčeća čeona kost ne bi smrskala i parčad zida usekla u mozak.
     A onda su gmazovi stali da potapaju veće brodove. Pronašli su način da se okupljaju u grupe i skoljavaju čak i ogromne supertankove.
     Do tada su i okeanografi već ginuli u svojim istraživačkim brodovima s ojačanom oplatom. Gmazovi su bili u stanju da potope praktično sve, a niko nije umeo da objasni na koji način su naučili da izgrađuju taktiku napada. Ta stvorenja nisu imala posebno velike mozgove.
     Prispevali su izveštaji o gmazovima neobičnog izgleda, o izrodima u odnosu na one u grupama, o jatima gmazova koji su mogli da potope brod za nekoliko minuta. Potom su usledile fotografije jedne potpuno nove forme, skidača, koji su iskakali iz vode i duboko uranjali u nju. Oni su bili sitniji od gmazova. Proboti su ubili par primeraka na dubinama ispod dve stotine hvata, gde nikada nije primećen nijedan gmaz.
     Automatske stanice i lovci predstavljali su u to vreme jedini način za proučavanje gmazova. Veliki trgovački brodovi nisu mogli bezbedno ploviti.
     Nafta se nije dopremala s Antarktika, iz Kine ili Amerike. Žito je ostajalo u zemljama proizvođača. Složena svetska ekonomija beše paralizovana.
     Voren je bio bez posla i ostavljen na cedilu u Tokiju. Žena ga je napustila nekoliko godina ranije i nije bilo određenog mesta na koje bi otišao. Kada je Manamiks oglasio da raspolaže specijalnim odbrambenim sredstvima i pločama u oklopljenom koritu prihvatio je službu na njemu. Plata je bila dobra, a nije ni bilo drugog posla na moru. Mogao se ukrcati na jedan od feribota koji su saobraćali preko Tajvanskog moreuza ili do Koreje, ali tim plovilima inženjeri nisu bili potrebni. Ukoliko bi im se mašine pokvarile, bili su za tili čas gotovi, jer bi bučni motori uvek privukli gmazove pre no što se popravka mogla obaviti.
     Voren je bio inženjer i želeo je da se bavi onim u šta je upućen. Mukotrpno se pripremao za konkurs. Teške ploče u prednjem pramčanom delu izgledale su jake. Pa ipak, nisu izdržale ni pola sata.
     
     Roza se u početku dobro držala. Ni u jednom trenutku nisu videli još nekog preživelog s Manamiksa. Napabirčili su nove naplavine i panjeve i povezali ih zajedno. Među plutajućim daskama pronašli su kalem žice i jednu aluminijumsku štanglu. Načinio je od te štangle eksere što im je omogućilo da naprave nadstrešnicu za zaštitu od sunca.
     U početku ih je struja nosila prema severozapadu. Zatim se struja promenila i ponela ih prema istoku. Pitao se da li su to spasilačke ekipe mogle da uzmu u obzir i pronađu ih. Jedne noći obljubio je Rozu s takvom žestinom i samopouzdanjem kakvo nije doživeo godinama, još od srećnih vremena sa svojom ženom. I sam je bio iznenađen time.
     Jeli su hranu iz konzervi koja se zatekla u zalihama. Deo provijanta upotrebio je kao mamac i upecao nekoliko riba, ali su bile male. Ona je znala kako da konopac načini jakim i elastičnim. Upotrebio ga je da načini luk i strelu koji su bili dovoljno precizni da pogode ribe na površini.
     A onda je voda počela da ponestaje. Roza je čuvala zalihe u zaklonu i sedmog dana Voren je otkrio da je voda gotovo na izmaku. Pila je više no što joj je sledovalo.
     "Morala sam", rekla je, izmičući od njega. "Ne mogu ovo da podnesem. Tako... mi je loše. A i sunce je tako vrelo. Samo sam..."
     Želeo je da se suzdrži, ali nije mogao, i udario ju je nekoliko puta. No, od toga mu nije bilo lakše.
     Tokom popodneva Roza je čučala u jednom delu splava, a Voren je ležao ispod nadstrešnice i razmišljao. Hladno razmišljanje u određenim granicama problema donosilo mu je svojevrstan predah. Čučao je na debeloj dasci, ljuljajući se sa talasima, ali u njegovoj svesti, svet se nije sastojao samo od mrmorenja i juriša talasa, izmoždujuće i razdiruće oštrice sunca i vetra. Unutra su se nalazile knjige, dijagrami i stvari koje je znao. Naprezao se da ih poveže.
     Hemija. Isekao je mali prorez u gumenom zapušaču konzerve za vodu i spustio je u more, privezanu za dugačak pecački najlon.
     Zamućeno sećanje mu je kazivalo - ili je to on samo zamišljao - da je voda u dubini hladnija. Izvukao je manju limenku i stavio je u veću. Pušila se kao kofa sa šampanjcem. Voda je orosila spoljašnju površinu manje limenke. Velika limenka mogla je da sačuva te kapi, koje su bile bez soli, ali ih nije bilo naročito mnogo.
     Devetog dana ostali su bez vode. Roza je zapomagala. Voren se trudio da pronađe način da kandenzaciju učini boljom, ali nisu imali dovoljno konzervi. Dnevno sledovanje nije bilo veće od jednog gutljaja.
     U kasno popodne tog dana Roza ga je iznenada udarila i počela da izvikuje kojekakve gadosti. Govorila je da je on mornar i da treba da im nabavi vodu i da ih dovede do kopna i da će, kada ih na kraju pronađu, svima reći kako je on slab mornar, kao i to da su bezmalo umrli zato što nije znao kako da dođe do kopna.
     Oborio ju je jednim udarcem i od tada se držao podalje od nje. Da ga je ogrebala svojim dugačkim noktima, rana bi veoma teško zacelila, te nije imalo nikakvog smisla upuštati se u rizik. Već dugo nisu upecali nijednu ribu i polako ali sigurno gubili su snagu. Od napora da izvuče limenku iz dubine ruke su mu drhtale.
     Narednog dana more se uznemirilo. Splav je stenjao tromo se uzdižući i duboko uranjajući. Talasi su ih neprestano zapljuskivali, tako da je bilo nemoguće predahnuti, a kamoli spavati. U sumrak Voren je otkrio majušne želatinske morske konjice veličine nokta, koji su jahali na morskoj peni što je zasipala splav. Netremice ih je posmatrao nastojeći da se priseti svojih znanja iz biologije.
     Znao je da će, ako počnu da piju nešto s visokim sadržajem soli, kraj doći ošamućujućom brzinom. Ali morali su nešto učiniti. Probe radi položio je nekoliko životinjica na jezik i pričekao dok se nisu istopile. Bile su slane i po ukusu slične ribi, ali se činilo da su manje slane od morske vode. Hladna vlažnost od šake ovih životinjica donela im je olakšanje, tako da su grozničavo nastavili da ih sakupljaju sve dok se nije smrklo.
     Jedanaestog dana nije bilo morskih konjica, a sunce ih je pržilo. Roza je napravila šešire od tkanine sa olupine. To im je pomoglo tokom najgoreg dela dana ali, da bi pregurao te sate, Voren je morao da sedi sklopljenih očiju ispod nadstrešnice, pažljivo se probijajući kroz jasne logičke hodnike svoje svesti. Iskušenje da popije morsku vodu vrilo je u njemu, prelivajući se u čist odeljak uma, u kome je nastojao da pronađe utočište. Morao je nastaviti da jezdi logičkim lancem, ako je želeo da ostane razborit.
     Ukoliko bi popio morsku vodu, uneo bi u organizam i određenu količinu rastvorene soli. No, njegovom telu bilo je potrebno veoma malo soli i ono je moralo da se oslobađa količine koja prelazi dozvoljenu granicu. Izlučivanje viška soli obavljali su bubrezi, koji su uklanjali iz krvi sve štetne proizvode u obliku mokraće. Za to je, međutim, bubrezima bila potrebna slatka voda. Makar pola litra dnevno.
     Talasi su se penušali pred njim i on je, osećajući ljuljanje palube, spevao odgovarajuću pesmu.
     
     Popiti pola litra morske vode dnevno. Telo je pretvaralo to u oko dvadeset kubnih centimetara slatke vode.
     Ali bubrezima je bilo potrebno više od toga da bi izveli proces izdvajanja soli. Oni su reagovali. Uzimali su vodu iz telesnog tkiva. Telo se sušilo. Jezik je postajao crn. Gađenje. Groznica. Smrt.
     
     Sedeo je tako satima, deklamujući ovu pesmicu, glačajući je, usredsređujući se na nekoliko ključnih reči, dovodeći je do savršenstva. Saopštio ih je Rozi, ali ona ga nije razumela, što ga nije iznenadilo.
     U dugom popodnevu škiljio je u pravcu bleštanja, a svet je postajao samo jedan od zvukova. Odnekud je doprlo čegrtanje limenki, koje se izdvajalo iz mrmorenja mora i šupljeg pljuskanja talasa o dno splava. A onda ga je prenuo tup udar o drvo. Pogledao je prema ivici splava. Mreškanje vode. Roza ustade. Mahnuo joj je da bude tiha. Daske i grede zaškripaše i stadoše da se taru jedne o druge. Začu se još jedan udar.
     Udarci bejahu drugačiji od vragolastih čukanja koje su proizvodili delfini. Voren je ispuzao ispod nadstrešnice i izašao na žutu sunčevu svetlost baš kada je veliko zeleno obličje izbilo na površinu i jedanput se prevrnulo na stomak, buljeći u njih svojim iskolačenim očima. Usta su mu bila nazubljen prorez na zatupastom licu. Zubi su mu bili uski i oštri.
     Roza užasnuta kriknu. Učinilo se kao da ju je gmaz čuo. Zaplivao je oko splava sledeći njeno unezvereno tumaranje. Vrisnula je i potrčala brže, ali je i taj stvor izmahnuo repom prateći je u stopu.
     Vorenova pažnja usredsredila se na jedan zaokružen problem koji je obuhvatao gmaza s njegovim kruženjem i zatvorenu geometriju splava. Ako mu dopuste da ih napadne kada on to odluči baciće se na splav kada budu na pogrešnoj nozi sa dobrim izgledima da ih preturi u vodu ili čak rasturi splav.
     Zeleno obličje se okrenulo i zaronilo duboko ispod splava.
     "Roza!" Razderao je svoju košulju. "Drži! Maši ovim u vodi na onoj strani." Potopio je košulju čučeći na ivici. "Ovako."
     Ona je uzmicala. "Ja... ne... ne, ja..."
     "Do đavola! Zaustaviću ga pre no što stigne do tebe."
     Zinula je u njega, ali u taj čas gmaz izroni iz vode na drugoj strani splava. Nervozno se obrtao kao da se dvoumio kako da napadne stvar koja je bila toliko manja od nekog broda, a pri tom da to izvede sam.
     Roza uze košulju kolebajući se. On je ohrabri l ona se naže i spusti kraj košulje u talase. "Dobro je."
     Voren donese onu grubu strelu koju je načinio od centimetar debele letvice s Manamiksovog čamca za spasavanje. Još ranije ju je zašiljio i usadio joj ekser na vrhu. Zategao je strelu na gumenu tetivu luka i proverio je. Za strelu je bio pričvršćen najlon, tako da nije mogla da leti baš sasvim pravo. Nije bila naročito pogodna za ribolov.
     Skupio je oči naspram sunčevog bleska i obazreo se po plitkim doljama talasa. More se uleglo i uskomešalo na mestu gde je onaj stvor nestao. Voren je osetio da ih je on do sada procenio te je, po svoj prilici, skliznuo u plave senke ispod splava, da bi uzeo zalet za poslednji nasrtaj. Neće moći da vidi košulju sve dok se ne obrne, a to će ga privući gore, blizu ugla gde je Voren sada stajao, između njegove verovatne putanje i Roze. Nategao je luk laganim pokretom, udišući vazduh, napregnuo se, udahnuo...
     Roza je prva ugledala mutno obličje. Izvukla je krpu iz vode uz trzaj. Voren ugleda nešto što je jurilo naviše kao da se uzdizalo sa samog okeanskog dna odražavajući prelomljene trake svetlosti od talasa.
     Roza vrisnu i uzmače. Čeljusti probiše vodu. Dugačka tanka usta kao da su im se cerila i Voren namah hitnu strelu, a zatim zagreba na sve četiri prateći jednim okom njen let. Strela je pogodila stvorenje ispod škrga i veliki zalisci zelenog mesa se naduše i raskriliše u grču, dok se neman obrtala na bok.
     Voren je pokušao da dograbi najlon od strele, ali ga je promašio. "Hvataj kraj!" povika on. Strela je mogla da ošamuti gmaza, ali to beše sva vajda od nje. Stvorenje je bilo ošamućeno od eksera, koji se bio duboko zario, ali Voren je sada želeo više od toga - da ga ubije. On se dobrano naže preko ivice splava kako bi dosegao njušku i povukao je prema sebi. Dohvatio je veliko plavo trbušno peraje. Gmaz je pokušao da ga zahvati zubima. Grčevito se bacakao i Voren je koristio njegove očajničke pokrete da ga privuče splavu. On se izvi, dok mu je drvo zasecalo kuk, i delimično prebaci telo nemani na splav. Roza dohvati jedno peraje i povuče. Iskoristio je nagib palube i svu svoju težinu da bi obrnuo stvora na bok. Neman stade da savija leđa u luk grčeći se, u želji da se prebaci preko ivice. Voren je u međuvremenu isukao nož i baš kada je stvorenje počelo da mu izmiče sjurio mu je sečivo u telo, zarivši ga u meko tkivo na boku i štepujući duž kičme. Produžio je da ga bode po celom telu osećajući kako se gmaz grči u agoniji. Konačno se stvor prućio i uz laki drhtaj skončao. Vorenu se učini kao da se neman naglo smanjila.
     Njih dvoje su stajali i posmatrali zeleno telo prekriveno krljuštima, dugačko barem tri metra. Njegova težina prouzrokovala je da splav utone i okrene se u talasima.
     Nešto lepljivo počelo je da curi iz dugačke rasekotine. Voren dohvati limenku i podmetnu je pod mlaz. Bila je to retka, bledožuta tečnost. Nije čuo kada mu se Roza teturavo približila cvileći baš kad je prinosio limenku usnama.
     Za trenutak je procenjivao hladan, pomalo kiseo ukus tečnosti. Otvorio je malo više usta da bi pijucnuo. Ona mu najednom izbi limenku iz ruku, koja zaklopara po daskama prosuvši dragocen sok.
     Udarac njegove pesnice svalio ju je na kolena. "Zašto?" razdera se on. "Zbog čega si..."
     "Rđavo", procedi ona. "Odvratno. Oni nisu... nisu normalni... za jelo."
     "Hoćeš da piješ, zar ne? Hoćeš da živiš?"
     Odmahnula je glavom škiljeći. "Ne... ah, daaa, ali... ne to. Možda..."
     Hladno ju je pogledao i ona se udalji. Truplo je lučilo sokove. Naslonio je stvora na jedan panj i podmetnuo limenku. Ispio je prvu konzervu, a potom i drugu.
     Leđna i trbušna peraja ugnula su se posle smrti. U vodi ih je video raširene kao krila. Izbočena moždana duplja i izbuljene oči delovale su neskladno čak i na ovom čudnom obličju ispošćenog izgleda. Ostali delovi tela bili su glatki i sluzavi kao i kod drugih velikih riba. Čuo je da je neko rekao kako je evolucija iznudila istovetne vižljaste konture kod svih brzih bića koja žive u okeanima, s tim što se to odnosilo i na podmornice.
     Gmaz je imao nešto krljušti oko prednjih peraja kao i oko svakog trbušnog peraja. Činilo se kao da koža postaje deblja i tvrđa. Voren se nije sećao da je to video na fotografijama mrtvih gmazova ali, istini za volju, do pre godinu dana članci u novinama i filmovima nisu ništa imali da saopšte, odnosno prikažu o gmazovima izviđačima. Jedino se znalo da se oni stalno menjaju.
     Roza je čučala ispod nadstrešnice. U jednom času, dok je pio, promrmljala je neke reči koje nije uspeo da razume.
     Treću limenku postavio je na sredokraću između njih dvoje. Rasporio je telo otkrivši meke jedre tačke, koje su bile ranjive na strelu. Proučio je vene, arterije i sklopove mišića. U glavi su se nalazile velike komore, koje su očito imale veze sa slušnim aparatom. U trbušnom džepu strukovi behu osušeni i svezani nekom vrstom plavog mišića. Oko peraja, na mestima gde je kožu prekrivala krljušt, nalazile su se sitne kosti i hrskavice kojima se nije dala utvrditi nikakva svrha.
     Dok se on time bavio, Roza se primače. Vrelina ju je iscrpla. Lizala je usne sve dok nisu postale ranjave, a onda konačno poče da pije.








3.
     Vodio je evidenciju o proteklim danima, urezujući svakog jutra crticu na drvenom panju. Ovaj ritual usecanja postao je ključan deo ukupne borbe za opstanak. Nagrizajući slani prah i dobovanje mora zamućivali su pamćenje i uočavanje razlika. Otkrio je da u običnom brojanju ima izvesnog reda, lepote broja, koja je postojala izvan postojanog trenja zelene istovetnosti mora.
     Njih dvoje su od ubijanja gmazova, takođe, napravili svojevrstan obred. Izviđači bi se sada pojavljivali u nepravilnim intervalima. Nije se, međutim, dogodilo da prođu više od tri dana, a da ne začuju ispitivačko lupkanje o dno splava. U takvim prilikama Roza bi pristupila ivici splava i počela da prodeva košulju kroz vodu. Stvorenje bi jednom prošlo pored nje da bi izvidilo situaciju, a onda bi se okrenulo pripremajući se za napad; zatim bi se zaletelo iz pravca isturenog ćoška splava. Vorenu je ostajalo da zarije strelu u meki deo tela.
     Roza bi se redovno posle toga šćućurila ispod zaklona, mrmljajući nešto sama za sebe. Čekala bi da on raspori i isprazni vodene džepove oko peraja kao i gorki sirup koji je bio smešten iza očiju.
     Sa svakim sledećim ulovom učio je nove stvari. Razrezali su deo odeće i skrojili male kese, u kojima su čuvali jestivije delove gmazova tela, a docnije ih žvakali, sve dok i poslednja kap tekućine ne bi bila iscrpena. Ponekad im je od toga pripadala muka. Ipak, presovao je komade mesa i pohranjivao ih u platnenu kesu, čekajući da se kapljice tečnosti kondenzuju na vrelom suncu. Nije to bilo tako loše. Jeli su velike režnjeve mesa, ali tečnost im je bila ipak najvažnija.
     Sa svakim ubijanjem Roza je postajala sve izgubljenija. Sedela je pospano se njišući na sredini njihovog daščanog ostrva, mumlajući i pevajući nešto za svoj groš, povlačeći se sve dublje u sebe. Voren je radio i razmišljao.
     Dvadeset prvog dana plutanja ona ga probudi. Nevoljno se prenuo iz košmarnog nemirnog sna. Vikala je.
     Nešto vretenasto i plavo jurilo je u mračnom praskozorju. Iskočilo je u vazduh, a zatim se zagnjurilo uz vodoskok pene, da bi se potom, gotovo u istom trenu, vinulo uz strmi zid talasa, obrćući se na blistavom svežem suncu. "Skidač", promrmlja on. Bio je to prvi skidač kog je do sada video.
     Roza kriknu.
     Voren je zurio u brda i doline uskomešane vode, sledeći pravac njenog kažiprsta. Na deset metara od splava plutao je nekakav sivi cilindar.
     Dograbio je panj koji im je služio za označavanje dana. Ruke su mu bile naduvene od neprestanog potapanja, i kora od panja ih je sada razderala. Ispod njih nije promicalo nijedno zeleno obličje. Ljuljao se na talasima čekajući na rubu splava da promena struje primakne onu sivu stvar.
     Proteklo je dosta vremena. Stvar se tromo ljuljuškala ne približavajući se ni za pedalj. Voren se odupro o nagib palube i protegao telo koliko je mogao. Balvan beše kraći najmanje za jedan metar.
     Zanjihao se unazad, opuštajući se, čekajući da minu grčevi u mišićima. Ruke su mu drhtale. Mogao je otplivati do njega s nekoliko brzih zamaha, okrenuti se i vratiti nazad za par...
     Ne. Ako se opusti, makar za trenutak, biće usisan u iste beskrajne špilje u kojima je tumarala Roza. Morao je da izdrži. I da se ne izlaže opasnosti.
     Ustuknuo je. Trebalo je sačekati i videti da li...
     Beli prah rasprhnuo se ispred njega. Ona vretenasta forma prhnula je u vazduh i Voren je, kotrljajući se, uzmakao od nje. Pridigao se, držeći nož čvrsto u ruci.
     Ali skidač se lučno udaljio od splava. Zaronio je u talas, nestavši sa vidika za nekoliko časaka, a onda je iskrsnuo, dahvativši cilindar iskošenim ustima. Prevrnuo se u vazduhu i izmahnuo glavom. Cilindar zatandrlja po daskama splava. Skidač iskoči još jednom, pokazujući plavobelu boju, i nestade u beskrajno promenljivim licima zelenog mramora.
     Roza je zgurena počivala u zaklonu. Voren pažljivo podiže cilindar. Bio je gladak i pravilnog oblika, ali mu je nešto govorilo da nije izrađen uz pomoć oruđa. U njegovom mekom, penastom sivilu bilo je malih nepravilnosti, nalik na mrlje kod paradajza. Na jednom kraju beše nabran kao da je na tom mestu otpala nekakva kićanka.
     Protrljao ga je, stisnuo, okrenuo ga - cilindar se raspolutio uz jedva čujan prasak. Unutra se nalazio svijen debeo list od iste mekane otporne sive tvari. Odmotao ga je.
     
     SECHTON XMENAPU DE AN LANSDORFKOP PPEN SW BY
     W ABLE SAGON MXIL VESSEL ANSAGEN MANLATS WIR
     UNS? FTH ASDLENGS ERTY EARTHH PRO GUILEN CO
     NISHI NAGARE KALLEN KOPET EARTHN UMI
     
     Voren je proučavao tekst i u svesti isprobavao razne kombinacije slova, pokušavajući da otkrije zajedničku logiku. Nije bilo nikakve šifre. Neke reči su bile nemačke, pojedine engleske i japanske, ali najveći broj mu je bio ili besmislen ili je pripadao jeziku koji on nije poznavao. VESSEL je moglo da bude VESSEL. ANSAGEN - Reći? Voren je žalio što nije zapamtio više od nemačkog jezika s kojim se susretao za vreme službovanja u trgovačkoj mornarici.
     Poruka je bila data u jasnom, urednom slogu, kao u novinskoj štampi i na neki način beše utisnuta na svitak.
     Više od toga nije uspevao da razume. Roza nije želela ni da baci pogled na svitak. Kada ju je najzad naterao, samo je zavrtela glavom. Nije bila u stanju da rastumači nijednu novu reč.
     Jedan gmaz se pojavio docnije istog dana. Roza nije uzmakla dovoljno hitro kada je veliko obličje iskočilo iz vode. Žestosko je zagrizlo košulju, u istom trenu Voren je izbacio strelu. Pogođena, neman je snažno, cimnula zatupastom glavom. Roza nije bila pripravna na ovo, te je posrnula napred i sunovratila se u vodu. Gmaz je pokušao da se istrgne. Voren ju je dohvatio kada je dodirnula površinu. Tuđin se bacio na nju, ali je Voren uspeo da je na vreme izvuče na palubu. Ispustio je luk. Gmaz se prevrnuo na bok i prebacio se na palubu, a onda su njegova repna peraja zakačila rub splava. Izvio se i uspuzao na daske kotrljajući se, Voren ga je udario balvanom.
     Nastavio je da se bacaka, ali su ga udarci ošamutili. Čekao je da mu se ukaže najpovoljniji ugao, a onda je duboko zario nož podalje od razjapljenih čeljusti i stvorenje se umirilo.
     Roza mu je pomogla u komadanju tela. Iznenada je počela da govori dok je on pogledom tražio luk. Napeto je posmatrao, nadajući se da će ga ugledati kako pluta u blizini i u prvi mah nije primetio da ona više ne mrmlja. Uočio je luk i uspeo da ga dohvati. Roza je govorila o gmazovima i to mirnim i razboritim glasom, koji do tada nije imao prilike da čuje.
     "Bitno je ne dopustiti da ijedan pobegne", zaključi ona.
     "Slažem se", reče Voren.
     "Ako saznaju za splav, doći će u većem broju."
     "Ukoliko mogu da nas pronađu, da."
     "Šalju ove izviđače. Jato se upućuje na mesto koje im usamljeni gmazovi saopštavaju."
     "Lovićemo ih."
     "Večito? Ne. Jedino rešenje je kopno."
     "Nema ga - koliko vidiš. Struja nas nosi prema zapadu. Moglo bi biti..."
     "Mislila sam da si mornar."
     "Bio sam."
     "Onda nas dovedi do kopna."
     "Nije to tako lako", reče Voren i stade da joj priča koliko je teško upravljati splavom. Osim toga, on nije znao gde se nalaze, odnosno, koje su obale najbliže. Prezrivo je šmrknula kada je saslušala njegove reči. "Pronađi neko ostrvo", ponovila je nekoliko puta. Voren se usprotivio, ne zbog toga što je imao jasan protivrazlog, već stoga što je znao kako da preživi ovde, a i zato što ga je obuzeo nekakav nejasan strah pri pomisli na iskrcavanje. Roza je sada govorila slobodno i lako, razmišljajući brzo i samopouzdano. Konačno je prekinuo razgovor i posvetio se uskladištavanju režnjeva gmazovog mesa. Ovaj razgovor ga je dosta pomeo.
     Narednog dana ponovo se pojavio skidač, koji je iskočio u blizini splava, i ubrzo su imali još jedan cilindar. Otplivao je u vidu pomućene srebrnaste kretnje. Voren pročita svitak.
     
     GEFAHRLICH GROSS HIRO ADFIN SOLID MNX 8 SHIO
     NISHI. KURO NAGARE - ANAXLE UNS NORMEN 286
     W SCATTER PORTLINE ZERO NAGARE. NISHI.
     
     Nije uspeo da se razabere u ovome. Čak je i Roza pokušala, istina bez mnogo upinjanja, da bi na kraju samo slegla ramenima. Pokušao je da grebanjem unese oznake na svitak, pomišljajući da bi on mogao da im pruži nešto, postavi pitanja... Međutim, površina cilindra nije prihvatala nikakvu intervenciju.
     Sledećeg dana jedan gmaz je izronio na zapadnoj strani. Roza je vrisnula. Načinio je dva kruga i sjurio se prema Rozinom mamcu. Voren je odapeo strelu i pogodio neman previše nisko. Vrh se uzaludno zario u tačku gde se nalazilo samo masno tkivo. Gmaz se bacio na Rozu. Ona je, međutim, ovog puta bila pripravna i odskočila je unatrag od ivice, tako da ju je neman promašila. Voren je snažno povukao najlon i oslobodio strelu. Gmaz se trgnuo kad mu je strela izašla iz tela i udaljio se od splava. Zatim je zaronio i nestao.
     "Ne daj mu da pobegne!" povika Roza.
     "Ne pojavljuje se."
     "Pogodio si ga u pogrešno mesto."
     "Ipak se zarila prilično duboko. Moglo bi se dogoditi da ugine pre no što se vrati jatu."
     "Misliš?"
     Voren zapravo nije verovao u to ali je ipak rekao: "Možda."
     "Ti, ti moraš da nam pronađeš neko ostrvo. Smesta."
     "I dalje mislim da smo ovde bezbedni."
     "Neverovatno! Nisi ama baš nikakav mornar, i bojiš se da to priznaš. Bojiš se da kažeš kako ne znaš da pronađeš kopno."
     "Sranje. Ja..." No, ona ga je prekinula bujicom reči s kojom nije mogao da izađe na kraj. Sačekao je da završi, klimnuvši na kraju glavom, ne znajući ni sam zbog čega je želeo da ostane na splavu, na moru. Tu se naprosto osećao bolje i to je bilo sve, a nije umeo to da joj objasni.
     Kada se svađa najposle okončala vratio se razmišljanju o drugoj poruci. Nešto od toga bilo je na nemačkom i on je pomalo znao taj jezik, ali, na žalost, ne i pojedine reči. Nikada nije naučio japanski, iako je živeo u Tokiju.
     Sledećeg jutra probudio se iznenada u ranu zoru i odmah postao svestan da se nešto nalazi pored splava. Pučina je bila glatka i narandžasta od zraka izlazećeg sunca. Na staklastom horizontu nije bilo ničega. Osetio je strašnu glad i setio se jučerašnjeg gmaza. Upotrebio je meso od prvih ubijenih gmazova kao mamac, ali ništa nije zagrizlo. Pitao se da li je to bilo zbog toga što ribe nisu htele da jedu gmazovo meso, ili zato što ovde jednostavno riba nije bilo. Tuđini su menjali biološki lanac ishrane u okeanima - čitao je svojevremeno nešto o tome.
     A onda je ugledao sivu tačku u daljini. Splav je plovio prema njoj i kroz nekoliko minuta ona je bila u njegovom posedu. Poruka je glasila:
     
     CONSQUE KROF AMN SOLID. DA OLEN MACHEN SMALL YOUTH SCHLECT UNS. DERINGER CHANGE DA. UNS B WSW. SAGEN ARBEIT BEI MOUTH - SHIMA CIRCLE STEIN NONGO NONGO UMI DRASVITCH YOU.
     
     Piljio je u reči... i čučao na palubi osećajući kako protiču dugi minuti. Kada bi samo mogao...
     "Vorene! Vo-Vorene!" povika Roza. Sledio je smer njenog prsta.
     Mrlja na horizontu. Spuštala se i dizala između nemirnih talasa. Voren je duboko disao. "Kopno."
     Roza iskolači oči i prsnu u oštar, krkljav smeh. Usne su joj pobelele od smejanja i ona povika: "Daaa! Daaa! Kopno!" Zatresla je pesnicama po vazduhu.
     Voren je žmirkao, odmeravajući očima struju i ugao koji je ona mrka mrlja sklapala s njihovim kursom. Nije bilo načina da dopru do kopna prostim plutanjem.
     Hitro se bacio na posao.
     Dohvatio je onaj balvan i stao da izbija podupirače zaklona. Kleknuo je na sredinu splava i premerio dlanom i prstima, a onda je počeo da dubi rupu između dve daske. Mogao je da usadi balvan u nju. Načinio je ogrlicu od traka kore. Balvan je bio iskrivljen, ali je ipak ličio na jarbol.
     Uzeo je šperploču sa zaklona i pričvrstio je uz balvan. Nožem je izdubio rupe na ploči. Žica koja je spajala balvane na splavu dobro bi mu došla, ali nije smeo rizikovati da je skine. Umesto toga upotrebio je ostatke užeta, prodevajući ga kroz rupe u šperploči i pretvarajući ga u užad za jedrenje. Šperploča je sada stajala kao jedro, hvatajući vetar. Mogao je da upravlja splavom povlačeći užad. Splav je teško podnosio udare talasa ali je on okretanjem šperploče uspevao da smanji pritisak na slabim mestima, gde su se spajali balvani sa palubom.
     Do kasnog prepodneva vetar je duvao prema istoku. Nisu mogli ozbiljnije da napreduju, a kopno je i dalje izgledalo kao tamna traka na obzorju. Voren je odlomio veliki komad drveta sa ugla splava. Stao je da ga delje nožem. Jedan gmaz je izronio u neposrednoj blizini i Roza poče da vrišti. Udario ju je držeći jedno oko na gmazu, nijednog trenutka ne prekidajući da delje drvo. Gmaz je napravio krug, a zatim se okrenuo i otplivao prema jugu.
     Završio je posao s drvetom. S ostatkom kaiševa od kore načinio je kućište za njega. Drvo nije naročito dobro leglo na kraj splava, ali je širi deo ipak utonuo u vodu i kada se oslonio na vrh drveta, mogao je koliko-toliko da krmani. Nagovorio je Rozu da drži dva komada drveta oslonjena na osovinu kao polugu, te je na taj način čitava stvar funkcionisala kao kormilo. Splav se okrenuo prema jugu, prema kopnu.
     Prošlo je podne. Voren se borio u isti mah protiv vetra i s kormilom, pokušavajući da proračuna razdaljinu i preostalo vreme. Ako noć padne pre no što stignu do kopna, struja će ih odneti mimo njega i oni nikada neće uspeti da se izbore protiv vetra i da se vrate nazad. Toliko dugo je izbivao sa čvrstog tla, da je već osećao potrebu za njim - nagon koji je po jačini prevazilazio i njegovu glad. Nagib palube crpao je danonoćno energiju iz njih: nisu smeli da spavaju, jer su se morali držati za splav kad bi se more uznemirilo. Čovek bi sve dao samo da oseti čvrsto pod nogama, samo za...
     Čvrsto.
     Poruka je spominjala čvrsto. Da li je to značilo kopno?
     Gefarlich gross nešto, nešto čvrsto.
     Gefarlich je imalo nekakav zlehud prizvuk, nešto što je bilo rđavo, opasno, prođe mu kroz glavu. Gross je značilo veliko. Opasno veliko prazno, prazno kopno? Iza toga su sledile neke japanske i ine reči, a zatim scatter portliree Zero. Scatter. Nagovaranje na bekstvo?
     Voren se znojio i razmišljao. Roza mu je donela bajat komad gmazovog mesa, ali on nije mogao da ga pojede. Razmišljao je o rečima i u njima nazirao nekakvo rešenje, nekakvu lepotu.
     Kormilo je zaškripalo, tarući se o drvene klinove. Kopno je sada bilo mrka fleka i on beše gotovo uveren da je posredi ostrvo. Vetar se pojačao. Ulazili su u kasno popodne.
     Kada mu nije bila potrebna, Roza se smucala po splavu, mrmljajući nešto sebi u bradu. Jela je preostale komadiće gmazovog mesa. Nije ni pokušavao da je spreči u tome. Jela je preko svog sledovanja, ali on je morao svu svoju pažnju da usredsredi na novonastali problem.
     Prilazili su severnoj obali. Rešio je da krenu naporedo s njom, kako bi je osmotrili pre pristajanja. Struja ih je nosila na drugu stranu, ali šperploča beše dovoljna da ih upravi prema jugu.
     Jug? Šta je bilo ono...
     WSW. Zapad jugozapad?
     UNS B WSW.
     UNS je na nemačkom značilo mi - beše gotovo siguran u to. Mi biti WSW? Na WSW delu kopna? Ostrva? Ili WSW ostrva? Mi - skidači.
     Obazreo se na Rozu koja je čučala na pramcu, blago ga uranjajući u zelenoplavo more koje je jurilo prema njima i bacalo tanke pramenove pene preko dasaka. To ih je usporavalo, ali se činilo da ona to ne primećuje. Otvorio je usta da vikne na nju, ali ih je odmah i zatvorio. Ako se budu kretali polako imaće više vremena.
     Skidači su bili jedina pomoć koju je imao ovde i oni su pokušali da kažu...
     Portline. Luka se nalazila na levoj strani. Pravac nalevo?
     Koliko je mogao da proceni, oni su dolazili sa severoistoka. Skretanje nalevo odvelo bi ih okolo i prema jugozapadu. Ili WSW.
     Činilo se da sada ostrvo brzo raste dok se sunce spuštalo iza njega. Voren je škiljio naspram odsjaja talasa. Oko mu se zaustavi na jednoj mutnoj senci. Nešto se nalazilo između njih i ostrva. Našavši se na vrhu talasa napregao je vid i razaznao tamniju liniju naspram bledog peska. Beli kolutovi talasa razbijali su se o nju.
     Greben. Neće im, dakle, biti lako da se domognu ostrva. Moraće polako da primakne splav i potraži prolaz; ili to, ili da se nasuče na greben i prepliva lagunu, ukoliko nema prolaza kroz venac korala...
     Circle stein nongo. Nije znao šta znači stein, možda nešto za piće ili pak nešto sasvim drugo, ali ostatak je mogao da znači Don't go in the circle..
     Voren okrenu rudu kormila u supotnom pravcu. Ono teško zaškripa i ogrlica se umalo ne prekinu, ali ju je on čvrsto držao oslonivši rame na nju.
     Roza hripnu i okrete se prema njemu s ludačkim sjajem u očima. Splav se uputi prema luci. Povukao je užad izlažući šperploču jačem vetru.
     Small youth scltlect uns. Gmazovi su bili veći od skidača, ali ono manje se moglo odnositi i na nešto drugo. Manje razvijeni? Scltlect uns. Nešto u vezi sa nama i gmazovima. Ako su oni bili mlađi od skidača možda je njihov razvoj tek sledio. Nešto mu je govorilo da je reč schlect na neki način saobrazna onom gefahrliclt, ali kakva je razlika bila posredi - nije umeo da kaže. Swarmers dan gerous us? U rečima nije bilo ničega što je označavalo akciju, što bi pokazivalo ko je mi. Da li je to mi uključivalo i Vorena?
     Roza posrćući krenu prema njemu. More je sada plavilo krmu i ona se privinu uz njega pridržavajući se. "Hej? Kopno! Idemo tamo!"
     Protrljao je oči i usredsredio se na njeno lice, ali mu je ono izgledalo drugačije u svetlosti koja je bledela. Shvatio je da tokom svih ovih dana koliko su bili zajedno nije uspeo da je upozna. To lice beše naprosto jedno lice. Nikada nisu izmenili dovoljno reči da bi to lice preraslo u nešto drugo. On...
     Vetar je promenio pravac i on odvrati pažnju od nje usredsređujući se na užad. Proučavao je pogledom zelenu masu ispred njih. Ostrvo beše gusto pošumljeno, a na plaži su se zapažale goletne fleke. Sada se jasno mogla razabrati krivina talasa koji se razbijao o obalu. Debeli mrki greben...
     Nešto se kretalo na žalu.
     U prvi mah pomislio je da je reč o naplavinama drveta, panjevima koje je oluja nanela na obalu. A onda je opazio jednu kretnju, a zatim i drugu, i ugledao zelena tela na pesku. Puzala su prema kopnu. Nekoliko se već dokopalo zelene linije drveća.
     Small youth. Mladi koji se još razvijaju.
     Tupo je posmatrao kako se ostrvo primiče. Nejasno je osećao kako ga Roza tuče po grudima i ramenima. "Nasuči nas! Čuješ li me? Nateraj ovu stvar..."
     "Š... Šta?"
     "Plašiš se stena, nije li tako?" Izustila je nešto na španskom ili portugalskom, nešto srdito i puno prezira. Oči su joj bile neprirodno izbečene. "Nijedan čovek ne bi..."
     "Umukni." Usne mu behu odebljale. Sada su jurili naporedo sa ostrvom, nošeni jakom strujom.
     "Ti budalo, promašićemo."
     "Pogledaj... pogledaj to. Skidači nam poručuju da ne idemo tamo. Videćeš..."
     "Šta ću videti?"
     "One stvorove. Na plaži."
     Sledila je pravac njegovog prsta. Zurila je neko vreme, a onda odmahnula glavom i rekla besno; "I šta? Tamo nema ničeg osim panjeva."
     Voren je zaškiljio i ugledao panjeve prekrivene zelenom mahovinom. Talas je preplavio neke od njih, ali oni su se kotrljali u valovima izgledajući kao da puze.
     "Ja... Ja ne..." zaustio je.
     Roza nestrpljivo zavrte glavom. "Ha!" Sagla se i pronašla veliku dasku koja je bila razlabavljena. Iščupala ju je gunđajući. Voren je piljio prema plaži i ugledao udove na panjevima, udove tamo gde su ranije bila peraja. Ponovo su krenuli preko peska. Panjevi se uskomešaše.
     "Ti, ako tako hoćeš možeš da ostaneš ovde i umreš", reče Roza razgovetno. "Ja neću."
     Greben je promicao na svega nekoliko metara od njih. Talasi su pljuskali i romorili po njegovim stranama. Sive kaskade korala nazirale su se pod vodom. Njihova osenčena masa tanjila se i na jednom mestu se ukazalo jasno peščano dno. Prolaz. Plitak izvesno, ali možda dovoljan...
     "Čekaj..." Voren još jednom pogleda prema žalu. Ako nije bio u pravu... Oni panjevi imali su sada sveže udove koje su zabadali u pesak, puzeći prema šumi. Ono što je on video kao rupe od čvora bilo je nešto drugo. Rane. Naprezao se ne bi li bolje video.
     Roza se baci u vodu u pravcu prolaza u grebenu. Spretno je izronila i zajahala dasku. Odlučno je zaveslala rukama boreći se protiv naleta talasa koji su se vrtložili u prolazu.
     "Čekaj! Mislim da su gmazovi..." Nije mogla da ga čuje od udaranja talasa o greben.
     Setio se kao kroz maglu svih onih drugih dana... Skidača... "Čekaj!" viknu on. Roza je već prošla kroz prolaz i sada se nalazila u mirnoj vodi. "Čekaj!" Ona je nastavila da vesla.
     Tamo gde je ranije video panjeve sada je opažao nešto naduveno, groteskno, neprirodno. Zatresao je glavom. Vid mu se razbistrio - ili da li je? pitao se - i više nije mogao da kaže šta je iščekivalo Rozu na blistavom pesku.
     Izgubio ju je iz vida kada je splav izmakao nošen strujama koje su kružile oko ostrva. Osetio je nalet svežeg vetra. Osećao ga je na koži kao kakav podsetnik; zalazak sunca kao da se zaledio na zapadu. Mahinalno je okrenuo splav od grebena i upravio ga prema WSW. Kada je kroz meki sumrak pogledao preko ramena jedva da je video ona obličja koja su se nalik na velike ribe plućašice mukotrpno probijala do svog novog staništa. Pod kosim sunčevim zracima vetar je razbijao more u uljaste školjkice koje su postajale polje ogledala održavajući izlomljene slike zapaljenog narandžastog neba i splava. Zurio je u ta ogledala.
     Panjevi na plaži... Osetio je trzaj užeta i načinio blagu ispravku kursa.
     Brzina se povećala. Kada mu je otpozadi iz tame do ušiju dopro slabašan krik, nije se ni osvrnuo.








Treći deo: 2056, RA








1.
     Najdžel je promatrao kako Nika brižljivo uređuje kimono. Bio je ukrašen smeđom i plavom bojom i, s obzirom na tradiciju, duži za više od deset centimetara. Nika ga je podvrtala kako bi poravnala rub s petama i tek u petom pokušaju je prekinula s brojanjem, zaljubljeno posmatrajući odraz vlastitog okreta u uglačanom čeličnom ogledalu. Podesila je crvenu svilenu vrpcu na struku i poravnala labavi deo kimona. Zatim je došao red na obi: širok krut pojas, dugačak punih pet metara. Obmatala ga je oko sebe u visini grudi, namrštila se i ponovo ga obmotala. Ovaj obred, sa svakim novim viđenjem, činio mu se sve tananijim, otkrivajući nove pojedinosti njene svesti koja se menjala. Promrmljao je nekakav kompliment i čvor njene neodlučnosti se odmah razrešio. Čvrsto je prikopčala dva mala dugmeta koja su obezbeđivala obi. Učinivši ovo, isprobala je jednu mesinganu šnalu spreda. Napućila je usne. Pokušala je sa oniksnom kopčom. Obrnuvši se, osmotrila je ishod. Zatim je umetnula češalj od slonovače u leptirastu krunu od kose. Potom je došla na red bleda voskasta ukosnica; iza toga jedna blistavo žuta; a onda opet od slonovače. Volela je ove lebdeće trenutke zanesenosti, kada je otkrivala svetlost i detinje jezgro svog bića. Pomislio je kako je Lanser doprinosio iščezavanju ovakvih ljupkih, kratkotrajnih predaha, zamenjujući ih jasnim, oštrim, odlučnim određenostima.
     "Siguran sam da imaš najveći orman na brodu."
     "Za neke stvari se vredi pomučiti", reče ona, pričvršćujući zori od pohabanih upredenih vlakana. Pri tom se nasmešila, znajući da je i on osećao koliko su joj ovi trenuci zavaravanja starenja značili.
     Začulo se kucanje na vratima. Pošao je da ih otvori, svestan da su Bob Milard i Karlota Nova unekoliko poranili. Brodska gungula započinjala je kroz desetak minuta; vremenski ograničeno druženje.
     Lanser je bio organizovan po novoprihvaćenom uzoru. Kad god je to bilo moguće, odluke o poslu donosile su se na najnižem nivou, uključujući najveći raspoloživi broj radnika. Gusto tkanje društvenih i političkih snaga predstavljalo je jedan složen izdanak starog pokliča: Vlast nad sredstvima za proizvodnju radnicima! - ali bez onih autoritornih klecanja kolena, koje je Marks ugradio u prvobitan model. Stvar je bila elastična. Omogućavala je Najdželu da radi na svakom neobičnom deliću astronomskih podataka koji bi mu zapeo za oko, sve dok je bio u stanju da učestvuje u izvršavanju, pretežno tegobnih radnih dužnosti, koje su se stalno nametale. Pojedinosti su razrađivale male radne ćelije.
     Da bi slomila krutosti hijerarhije, koje su se uvek iznova vaspostavljale, Brodska služba za društvene odnose pomešala je sve radnike, stapajući ih vešto u besklasnu kašu. Jedva da je bilo i minimuma klasnih razlika. Brodsko komandno osoblje jelo je istu dosadnu menzašku hranu i gunđalo zbog toga na isti tugaljiv i beznadežan način. Nosili su iste plave kombinezone i nisu imali nikakvih privilegija. Najdžel je imao nešto popusta, ne zbog svog čina već zbog starosti: činova je bilo samo tamo gde je to predstavljalo neophodnost. Ted Lendon je stajao na čelu brodske skupštine, ali njegou glas je imao istu težinu kao i glas najobičnijeg tehničara.
     Najdželu se ovo dopadalo: embrionalni socijalizam, bez interesa za nekakvom istinskom dobiti, budući da je već i sam povratak Lansera na Zemlju značio uspeh. Ovo je pojednostavljivalo sociometričke analize; zajednice konsenzusa, kako se to u žargonu nazivalo, bile su izrazito stabilne. Najdžel se manuo onih ranijih upornih molbi da više sudeluje u svemu. Ovakva zajednica ga je zadovoljavala, premda je gajio nepoverenje prema njenoj zaravnjenoj površini, odsustvo živahnijeg senzitiviteta. No, bremenita bujnost mnogostrukosti iznurila bi ga, istrošila njegove rezerve. Sjajni, mladi ljudi posedovali su neporeciv momentum.
     "Zdravo."
     Karlota ga poljubi. "Vidim da si se podvrgao još jednom zatezanju kože na licu."
     "Ne, odlučio sam da to preskočim i odmah pribegnem balsamovanju. Kako ti izgleda?"
     "To si ti, dragi. Jesu li to linije smeha ili nekakav projekt za navodnjavanje?"
     Bob se rukova s njim na svoj pajtaški način. "Misliš da će večeras biti puno na lageru?"
     Najdžel im pripremi piće. "Slobodne forme seksa mogu se naći dole niz hodnik, druga vrata levo."
     "Ne traži ga tamo", reče Karlota. "Najdžel se sav iscrpi boreći se sa iskušenjima."
     Najdžel joj dodade piće. "Detence uzavrele krvi. Pretpostavljam da ćeš večeras igrati školice sa pravim Škotom?"
     "Si. Koliko samo deluješ pametnije kada popijem nekoliko pića."
     "Ćujte vas dvoje!" Nika zavrte glavom. "Nikada se ne može pogoditi kada ste proveli noć zajedno."
     "Obredi parenja viših primata", reče Karlota uzimajući dug gutljaj. "Madre. Tako privlačno izgleda na tebi."
     Najdžel se sa čuđenjem pitao zbog čega su žene razgovarale na ovaj način, kada su muškarci po svemu bili ti koji bi trebalo da ocenjuju tu vrstu privlačnosti; pa ipak, muškarci su retko koristili takve izraze. Čudno; iako je, dakako, u ovom slučaju njegovo uopštavanje odmah palo u vodu. Već na prvi dodir ruku ponovo su uspostavili onu lenju familijarnu senzualnost.
     Posmatrao je kako se Karlota približava Niki, govoreći brzo i s odobravanjem. Udaljila se od nje, a zatim se vratila, izvodeći nesvestan manevar, kojim je izvlačila Niku iz njene ljušture. Karlotina gusta i čvrsta kosa plovila je prateći ove kretnje. Njene krupne smeđe oči nisu bile uključene u ovu društvenu igru: to je stvaralo upečatljiv kontrast. Dopadala mu se strogost tih očiju i bestidan način na koji su se prikivale za sve što ih je zanimalo, upijajući se u to sa zanesenom pažnjom.
     Njena prodornost bila je prejaka za Nikino raspoloženje, a pogotovu neposredno posle onog samodopadljivog odevanja u kimono. Nika je pobegla u kuhinju, izgovarajući se da mora da pripremi predjelo. Karlota je pružila ruku kao da želi da je zadrži, a onda ju je povukla, shvatajući da je nenamerno uskomešala nekakvu struju. Okrenula se uz talasanje svoje dugačke suknje skerletne boje i usredsredila se na obližnji triptih. Najdžel je opazio da su joj se oči suzile od izvesnog unutrašnjeg napora. Pasedovala je nekakav rezervoar energije, koji nije umeo sasvim da objasni. Bilo je to nešto duboko, još jedna tačka oslonca njene ličnosti. Sve je to dokazivalo da nije dovoljno spavati sa ženom da bi vam se ona potpuno otvorila, bez obzira na to koliko se vi trudili.
     Bob je zapodenuo razgovor o rukovođenju radovima na brodu i Najdžel ga je rado prihvatio, želeći da odvrati misli od prethodnog problema. Jedna muzička tema je zazvonila: mnogostrukost.
     "Hmmm", promrmlja Karlota i okrete se prema Niki da još jednom pokuša.
     "Šta ćeš raditi posle nove rotacije u poslu?" Srazmerno neutralno pitanje.
     "Čudne posliće tu i tamo", Nika izbeže pravi odgovor, povlačeći se iza praznjikave blagosti. Prepoznao je ovo kao jednu staru naviku, svojstvenu Japancima, premda joj je Nika kao privremenom štitu pribegavala tek u poslednjih nekoliko godina na Lanseru. U ovoj prilici osećala se nelagodno jer je posredi bila mala prevara. On i Nika dogovorili su se da sarađuju, a da to ostane neprimetno, i to tako što su jedno drugom zalazili u radne oblasti. To je imalo za cilj da održi ocene njihovog rada iznad minimuma. Činilo se da je ovo mudra taktika za starije članove posade. "A ti?"
     "Pa, sistemske analize mikrobiotskog inventara, koje je donela prva sonda, naravno."
     Najdžel reče: "Dok ti ne završiš, nećemo moći dole?"
     Karlota se nasmeja; sada su joj se oči pokretale s tečnom lakoćom. "Bon nas progoni već nedelju dana; dahće nam za vrat i traži zeleno svetlo. Imamo gomilu rezultata..."
     "Više nego mnogo", progunđa Bob.
     Karlota se namršti. Razmimoilaženje u mišljenju o pravom času za spuštanje? Na površinu? "U svakom slučaju, imamo puno biohemijskog materijala koji treba dovesti u međusobne veze. Ne shvatam kako ćemo uspeti da sve to razumemo u pojmovima koji se odnose na zemaljske procese, kada raspolažemo sa svega nekoliko nedelja da..."
     Začulo se još jedno kucanje na vratima. Najdžel pođe da ih otvori. Da, sada je trebalo da vrata drži otvorena. I dalje mu je to delovalo čudno, ali upravo takve odluke uprave kakva je bila ona o vremenu spuštanja mogle su se doneti konsenzusom usred svekolike mnogostrukosti akcija i događanja. I sve to uz razoružavajuću nonšalantnost. Analitičari su otkrili da je većina stvari sređena na ovakav način. Službeni aparat samo je potvrđivao ono što je već bilo izrađeno. Elektronska demokratija sa raskopčanom košuljom. Razoružavajući pojam za one koji su odgajani u vreme piramida vlasti.
     Na vratima se ukazaše trojica ljudi koje je jedva poznavao. Sijali su od zadovoljstva i bili spremni da doprinesu rastućem mrmoru koji se valjao niz hodnik postajući sve glasniji: večno čavrljanje i kliktanje primata, zvuci ovog broda...
     
     Obrati pažnju na ovo, Nebraska crveno, visoko, tvar ugaonog momentuma...
     Ti mikrobi, nikada nisam video ništa slično. Prašinari. Maleni druškani, ne veći od paramecijuma.
     Rekao je da ga nije briga što može da promeni celu svoju viličnu kost ako joj se to, do đavola, nije sviđalo. Izgubila je to kada je onaj zatvarač prsnuo, sećaš se one proklete malverzacije dole u zalivu C, ubio je Džeka Saterlanda i nju, razneo joj načisto kost sve do oka, izvadili su parčiće iz uglova... posredi su isti hemijski obrasci koji se ponavljaju na hiljade puta u biosferi Izisa, baš kao levi i desni združeni molekuli kod šećera i drugih lanaca, znaš. Hoću da kažem da imaš upravo toliko mnogo atoma kojima možeš da se baviš u čitavom univerzumu, je li tako? Stoga ne bi trebalo da bude veliko iznenađenje da je osnovna hemijska grupa Izisa - šećer, sa pet atoma (molekula) ugljenika i jednim fosfatom više u nosiocu, tamo gde mi guramo samo sa tri u ATP - slična, hoću da kažem, ne predstavlja neki šok. Ima takođe pridodatu bazu. Očito je da je posredi prosta promena u odnosu na našu shemu - prokleto blisko zemaljskom modelu, s razlikama koje se ipak daju uočiti.
     Hriste, pomislila sam da će se pomokriti kada vrednost A4 nije proizašla iz te ćelije. Kriknula je da je u pitanju prokleto ubistvo prilikom poslednjeg ćaskanja ali, sranje, nismo imali nijednu koju bismo mogli ostaviti posle nas, te se sada vratila na početak. To mrzi. Rubi je dobio A4 i ja velim da je to dobro, jer ta kučka je...
     ...te stvarčice nasrću na prašinu u vazduhu kao da je reč o besplatnom ručku. Proždirači prašine. Kičma ekologije. Rep se zarije duboko i zip oni uzimaju sulfate ravno iz mineralnog stanja. Nije rešenje nužno vezano za tečnost!
     Toliko što se tiče tih trica o vodi potrebnoj za život.
     Daaa, zbog čega bi njima voda bila potrebna, ako nije potrebna martiniju?
     I tako ovi druškani žive čitav svoj život bez vode. Ima, dakako vode, ali ne u blizini Oka. Dotična biosfera koristi ovaj način da crpe energiju iz sulfata. Jadna kopilad koja živi na prašini...
     Mali sisavci roje se kao pčelice, da bi napabirčili koji erg.
     Usred ove tehničke govorancije odstupio je jedan korak i osmotrio Karlotu. Opazio je stisnute bore oko njenih očiju i poželeo da je deblokira. Bilo bi lakše, znatno lakše kada bi njih troje mogli da se prepuste ugodnom staromodnom životu, s tim da se svako zadovolji bledećim odjekom početne strasti koju su svi osećali. Okrenula se i sada se jasno videlo da pribira reči za provalu govora u stilu nabranih veđa, napućenih usana; zatupljeni vrh njenog nosa povio se za još jedan milimetar - i Nika se približila izazivajući promene u vidu srebrnastog mreškanja preko Karlotinog lica. Slučajno su se dodirivali, a Najdžel se prisećao koliko su od početka bili nagonski bliski, deleći poslove, živeći zajedno dok se Najdžel nalazio u Sleepshots. Izmenili su jednu reč, Karlota ga je okrznula pogledom, izvela je onu poznatu kretnju protezanja, onu kojoj ga je naučila da bi opuštao zgrčene mišiće i Najdžel oseti u njenoj tečnoj gracioznosti razlog zbog koga je tokom godina smanjio svoju sposobnost da prozire druge. Sada je to bilo naprosto odviše teško, odviše iscrpljujuće. Mogao je to sebi još da priušti kada su Nika i Karlota bile u pitanju, ali već i sama pomisao da na taj način prodire u Teda, Aleksa ili druge - ispunjavala ga je mučninom i zamorom. Stekao je to u iskustvu sa olupinom na Marginisu i upotrebio je da bi se probio u vrhove organizacije ISA ćaskajući s mešetarima vlasti, osećajući ono što su Lanserovi inženjeri mislili za razliku od onog što su govorili, odajući im utisak sezonskog astronauta kakav im je bio potreban. I on je voleo to, bio je u tome pravi majstor. Godinama potom sećao se svake od tih ispitivačkih zakatančenih njuški. Ali sada oseća da su mu zalihe manjkale za to; nije bio u stanju da prikupi tu vrstu snage za ovoliku zbrku ili čak za jedan seminar. Sada je stari uvid ionako nailazio samo u blescima, a ona osetljivost ga je istinski bolela kad god bi se očešao o hrapave tajne koje su ljudi nosili u sebi. Karlota odsutno potapša Niku po ramenu, budući da joj je pažnja ponovo bila zaokupljena prolaznom bujicom žargona i Nika krenu prema njemu...
     
     Karlota je bila strašno opora
     kada je stigla.
     
     Zbog nečega ozlojeđena možda.
     Zapravo ja uopšte ne razmišljam
     
     Mislim da ona ni sama ne
     zna šta je muči; nije
     u stanju da govori o tome
     Ali obrati pažnju na ovaj usiljen
     način na koji se smeje i kako stalno
     baca pogled na nas
     
     Pa sagledaj to na njen
     način. Zajedno smo još od
     plioscena, i ona će uvek
     biti poslednja koja je u igri,
     neparan broj
     
     Čudno ali lakše je razgovarati o njoj
     sada ovde nego kada smo sami
     
     Da, u ovom starom krkljancu
     sve izbije na površinu...
     
     A ti uvek tumaraš unaokolo tako da
     to liči na besciljno hodanje...
     
     Hodanje to da, ali besciljno ne
     
     Prisluškivanje?
     
     Ja, ja volim da se petljam...
     
     Stvar je u tome što su se oni upustili u dugotrajno traganje po biohemijskim uslovima, koristeći ono što su uspevali da pronađu među česticama prašine na sunčevoj svetlosti. Nijedna UV nije izbila na površinu, da im pruži bilo kakav značajniji podatak. Ta jadna malecna biosfera; oni gomilaju fotone jedan povrh drugog, kako bi na neki način napabirčili dovoljno energije, a onda se zalete na vodu blizu okeana, izdvajajući kiseonik. Gospode, koliki rad.
     Petrovski je izračunao da je ova biosfera starija od našeg sunčevog sistema, dakle, odista stara, te da taljiga više od pet milijardi godina, zamisli to, izveo je tu računicu na osnovu obilja teških elemenata...
     ...prašina prenosi energiju do većih životnih oblika, koristeći uglavnom sulfitne nosioce elektrona što je, kad bolje razmisliš, sasvim dobar trik...
     ...jašući na ovim vetrovima, hraneći se prokletom prašinom, ti mali kučkini mikrobi na svom putu od Oka do mora...
     ...i dalje mislim da imaš najlepšu zadnjicu, dušo, među svim momcima koji nose kombinezone osoblja za održavanje...
     Čini mi se da ste vi narode dobrano upoznali ovu biosferu, pa ne shvatam zbog čega se ne donosi odluka o spuštanju i otpočinjanju pravog posla.
     "Nije to tako jednostavno, Bobe."
     Slušaj, ako pustimo specijaliste da se bakću tom stvarčicom doveka, može se lako dogoditi da svi osedimo pre no što se spustimo i jednom krenemo.
     Stisni to malko i videćeš šta ćeš dobiti žilava ekologija, čoveče, stvarno žilava. Ovo mesto bi bilo mrtvo poput Marsa, da je samo malo manje sunčeve svetlosti i atmosfere. Biolozima su se izlizale pantalone na dupetu od upinjanja da otkriju čega još ima ispod te prašine.
     Prerano je reći bilo šta o tome; nismo u stanju dovoljno dobro da vidimo, da bismo procenili širinu piramide života.
     Sranje, sve što ovde ima za piće moralo bi biti bolje utrapljeno dole u Ngijenu.
     Kada ga čovek gleda dođe mu da se zapita kako ovaj posao može funkcionisati s ljudima koji su zastranili, prepustili se piću, pa čak i drogama na jednom brodu - ništa manje...
     Njega? Oni su samoobnavljajući, zar ne shvatate? Održavaju stvari u labavom stanju, ali kada se primakne vreme glasanja, odviše su uzmuvani da bi marili za bilo šta...
     
     Pogledaj paramecijum ili
     čak ćelije vlastite sperme
     sa njihovim bičevima
     
     Ne hvala, takve stvari me ne
     zanimaju
     
     barjačićima tamo dole u opravdano
     čuvenim jajima, dobri moj
     čoveče
     
     koji vijugaju uzvodno poput
     lososa. Priča mog života
     
     I ako mi ovaj gavran dopusti
     da završim, ima devet tkiva
     na površini tog biča, koja
     dolaze na po jedno tkivo na
     unutrašnjoj strani
     
     Ona je dobro, znaš, čak
     odlično ali je i velika u tome što
     izvlači staru romansu iz toga
     
     i taj odnos, to devet prema jedan
     isti je kod hiljada organizama
     širom Zemlje i niko nema
     ni najblažu predstavu
     
     neprvobitni bog jeste najbolje
     objašnjenje. On se naprosto
     zamorio
     
     da li biste mogli još
     malo tiše da mumlate i
     dalje sam u stanju da razaberem
     o čemu govorite
     
     u redu u redu reč je o
     devet prema jedan
     
     ne možemo da vidimo nijednu
     očitu prednost za odabirno
     preživljavanje u odnosu
     devet prema jedan ali ko zna
     uvek je najlakše naći izlaz
     u vraćanju na početak kada
     je seks zaživeo sa odnosom
     devet prema jedan i tumačiti
     da je to bila prava sreća
     što se taj odnos
     tako rano uspostavio
     
     brzo me poljubi ja sam u
     odnosu devet prema jedan
     
     već si se zasitila svega,
     a?
     
     voli me, voli moj odnos
     pa samo nastavi da držiš
     tu masku kako bi i dalje
     izgledalo da je težak rad
     posredi dok odrasli razgovaraju
     
     Poslušajte šta će kraljica reći
     
     stoga prva stvar koju sam
     potražila kod tih puzavaca
     prašinara sa Izisa bilo je
     barjakče i dabome - oh hvala
     imam onu stvar sa rumom -
     dabome gvirnula sam u elektronski
     mikroskop a tamo su mali bičevi
     šibali kao ludi samo što se
     pokazalo kada sam neke od njih
     spojila da je odnos sedam prema
     jedan a ne naš devet prema jedan
     Postavlja se pitanje kakva magija
     leži u neparnom odnosu?
     
     Samo dva slučaja do đavola,
     dušo, nemaju nikakvog značaja u
     statističkom smislu
     
     I dalje mi to zvuči sumnjivo
     
     moglo bi biti da im neparan
     odnos obezbeđuje ivicu za koju
     se hvataju?
     
     Pa u čemu je komparativna
     prednost?
     
     Više efikasnosti u neparnom
     odnosu? Možda je na taj način
     lakše ostvariti cilj, čak i ako
     dama nije zainteresovana
     
     Govoriš o antropocentričnim
     
     mora biti da im je potreban
     dobar stisak Najdžele?
     
     Nikada nisam razmišljao o
     vanzemaljskoj pornografiji
     Pa oni koriste nešto da bi
     se zadržali na trunčicama
     prašine dok jašu na vetru
     od Oka, uz one planine i dole
     do mora kasajući na tim
     sulfidnim elektronskim nasiocima
     
     a onda kada se vetrovi od Oka
     okrenu u blizini velikog obrasca
     ciklona na moru, prašina počinje
     da pada
     
     Upečatljivo je kako mu se glava
     brzo razbistrava, tako da gotovo
     mogu da sledim
     
     Ali valja nam da donesemo
     odluku
     osnovni mehanizmi poput ovog
     pre spuštanja ljudske posade
     
     Ima puno biohemijskog materijala
     koji valja proučiti; mogli
     bismo lako provesti još godinu
     
     Ne i ja
     Ma hajde, već mesecima smo u
     orbiti - krvavo dugo vreme
     
     Bez obzira koliko nam je stari Bobi
     drag radije bih se oslonio na
     Najdželovu procenu
     
     Hvala ali zar se čitav ovaj
     posao ne vrti upravo
     oko toga?
     
     Prokleta prašina. Kada bismo
     samo mogli malo bolje da vidimo.
     Ona treća sonda koja se vratila
     pronašla je puno proždirača prašine
     koji su se spustili u blizinu
     mora ali znaš neprestano
     razmišljam
     
     Da, čini se kao da te male
     stenice predstavljaju širom planete
     rasprostrt sistem ishrane za
     neke veće životne oblike pa bi
     trebalo da utvrdimo ko od toga
     ima koristi
     
     Hoćeš da kažeš da je njihova
     funkcija isključivo u
     prenošenju hemijske energije
     
     Dabome, oni se natope fotonima
     kod Oka i načine ispravna
     jedinjenja ugljenika i kiseonika
     
     ...što se sve spušta u planinske
     doline gde se nalaze ti EM -
     tako je
     
     Čudna vrsta energetskog vektora
     pokreće biohemijsku energiju od
     Oka. Teško je zamisliti kako bi
     se jedna takva celokupna biosfera
     mogla razviti
     
     Ovo nije Nju Džerzi moja
     ljubavi
     
     To sam primetila
     
     Ipak su posredi procesi
     vrlo niskog stepena. S tako škrtim
     energetskim budžetom ova naša paluba
     deluje nagomilano naspram čitave
     dotične biosfere
     
     Gospod je dovitljiv.
     Pa, morao je nešto duže da
     radi na ovom svetu.
     
     Biosfera stara pet milijardi godina
     tera te na pitanje šta bi se
     moglo dogoditi
     
     Vas dvoje biste mogli
     porazgovarati s Bobom o istraživanju,
     ukoliko imate vremena...
     
     Svakako, pođimo prijane
     
     Do đavola, taj ljušti neku
     robu, zar ne? Šta da mu kažem?
     
     Pusti samo mene da govorim.
     Najdžele, Najdžele, dopusti mi
     da ti kažem, verujem da možeš
     učiniti nešto, čoveče bio sam toliko lud da
     sam osetio kao
     da jurim motornom kosačicom
     preko krastave žabe...
     Ted je nešto više od čoveka kome
     bi se samo žalio
     ali jedva da nešto
     mogu da učinim za tebe
     Svakako ali prava reč u pravom
     trenutku, znaš
     Ne mogu ništa da ti obećam
     ali ako tražiš
     prijateljsko uho
     Dođi. Možeš dobiti njegov posao u
     svako doba, svi ćemo mi
     glasati za tebe.
     Gluposti korakni ovim putem
     odakle dopire buka
     koja je sad
     već strahotna šta je to...
     
     Iznad svega je vrednovao kaskadu utisaka. Skitao je niz izbrazdane kamene hodnike, ulazio u sobe i izlazio iz njih, nikada se ne zadržavajući dugo...
     ...da, znam ga, on je iz GHQ, radi s Tedom, prijatan na svoj način, ali i prost dozlaboga...
     ...ah-ha, rekao bih da je tolika ružnoća zapravo prirodna kontracepcija. Zaboravi to. Imaš li još nekog na umu, ipak, noć je mlada čak i ako ja to nisam...
     ...Prišla mi je i odista mi došapnula sve to u uvo u jednom dahu, što je predstavljalo svojevrsno priznanje kada malo porazmisliš, s obzirom na činjenicu da je izašlo iz usta žene koja u životu nije pronašla mnogo toga o čemu bi vredelo šaputati...
     ...Evolucija se razvija na sve moguće načine, i zbog toga mislim da ne treba da odgonetamo radio-izvore kljucajući samo po osnovi biohemije, pogotovo ne kada imamo takvu vašljivu odlučnost u svoj onoj prokletoj prašini. Hoću da kažem da su sve vrste stvari odabrane za nešto, je li tako? Ti i ja smo miopici zbog toga što kratkovidi mužjaci ne mogu da love tako dobro, pa ostaju kod kuće dok krupni, žestoki muškarci izlaze napolje u potrazi za mesom. Što se nas tiče, mi ostajemo da se vrzmamo oko pećine, crtamo po zidovima i sklanjamo se u senku za vreline dana. Ne spominji mi onu moćnu stvarčicu koja povezuje parove i o kojoj ti stalno pričaju; činjenica je da nikada zapravo ne znaš ko je otac i zbog toga se muška strategija sastoji u širenju u meri u kojoj se to isplati. Stoga i dolazi do odabiranja. Do đavola, to se dobro oseća - to je pauzdan znak, evolucija ne čita naše knjige s pravilima, ona ima vlastite...
     ...ne misliš da ti je bilo dosta? Taj rum nije rum, to su paukova jaja i ti počinješ da izgledaš kao jastog...
     ...potrebno nam je više usklađivanja da bismo preskočili tu biohemijsku besmislicu...
     ...daa, tačno, onako kako ja to vidim, imamo višak genija i manjak petlje ovde...
     ...jedan ciklus redukcije oksidacije, eto o čemu je reč, dole u toj prašini oni igraju istu staru igru koju i mi igramo, samo ne unosnu u tolikoj meri. Mora da gore uz lanac, polazeći od ovih proždirača prašine, postoji proizvodnja skroba, koja koristi ovu bednu lokalnu sunčevu svetlost. Ostavlja kiseonik kao otpatke, i to je ono što EM-i moraju da dišu, ali neka sam proklet ako znam na koji način bi bilo ko mogao da živi od toga...
     
     Ne shvatam zbog čega ona
     mora da mi odgrize glavu
     upravo iznad prosutog kontejnera
     s uzorcima
     
     Zagadila si nas tim sporama
     sa Izisa koje sam ti tako brzo
     vak...
     
     ...pa nisam; zbog čega bi
     trebalo tako da izgledam mislim
     to nisi magao tek tako da kažeš
     
     ...Možda nisam u pravu ali
     neko je zaptivače ostavio
     otvorene
     
     ...onda ne gledaj u mene kada ti...
     ...nazivaš ovu gužvanciju valjanom; to bi moglo da te dovede u red za glasanje, ali niko ne govori o onome o čemu ja želim
     ...deo toga sastoji se u otkrivanju šta će biti prokleta odluka kada bi samo jednom hteo da ljudski saslušaš...
     ...govorio sam, kada manje životinje dišu imaju malu vreću, neku vrstu vazdušnog džepa i to filtrira prašinu izdvajajući je iz vazduha pre no što jako udahnu usisavajući punim plućima...
     ...odista sporo, oko dva udaha u minuti, video sam to
     ...Ne veće od tvog prsta, komplikovane male stvari, prokleto fini nacrt za jedenje tih prašinarskih druškana. A onda oni debeli kao tvoja ruka mezete momke veličine prstiju
     On? Samo jedna prolazna stvar, ti si stari ofucani jebač i to ti je to...
     ...Ma hajde, Elinor, nijedna civilizovana žena nikada neće zažaliti zbog zadovoljstva, a ova će biti...
     ...i tako dok vi, momci, držite tribinu visokoparno sagledavajući stvari, neko iznosi smeće, priprema jelo, agranomiše i skifira, obavlja sav onaj skotski posao, tako da bismo, ako ništa drugo, želele da budemo uključene u ono što se događa, umesto da jednom nedeljno bacamo pogled na ono što nam se servira sa Zemlje...
     ...i dalje velim da izneseš svoj brodski karton i možda ćeš moći da tapaciraš svoj rep, samo stisni Deksteru ruku na uobičajen način, u medmonu, oni će te ubaciti unutra, te nećeš biti ništa više do tanušna crta koju niko ne primećuje u tami
     
     Pridružio se grupi koja je stajala oko Teda Landona i sačekao da dođe do prekida. I dalje je sve do njega dopiralo kao košmar izmešanih glasova, tako da mu je i vlastiti zvučao nevoljno, kao deo zajedničkog toka.
     ...Ted, moramo da odemo dole i bacimo pogled.
     ...Povuci dizgine, tako ti boga, ovo nije najpovoljnije mesto za razmatranje tehničkih detalja, Najdžele; ako ikada dođeš do brifinga bićeš još nagliji...
     ...Oni otežu, nikada nisam razumeo zbog čega ih nazivaš brifinzima, ali je tačno da ja jurim kroz trake.
     ...Drago mi je da to čujem a mi, naravno, proučavamo sve staze razgranatosti, tražeći bezbedan način da to izvedemo.
     ...Izgleda tričavo očigledno, zapravo.
     ...Pa neki zagovaraju aktivni analitički način znaš, tamo gde mi koristimo radarsku osetljivost, da bismo istražili unutrašnju biohemiju EM-a za...
     ...Zvuči krvavo grozno.
     ...Ah, postoji alternativa - pasivan način kome ja povremeno pribegavam, a koji se sastoji u postavljanju očiju servoa na dobro zaštićene tačke i motrenju, uz očekivanje da neki EM prođe blizu. Raspolažemo valjanim nadgledačkim osobljem za tu svrhu.
     ...Zar samo oči? Upotrebimo hodače. Potrebna nam je pokretljivost.
     ...na duži rok svakako. Imamo hodače koji su u pripravnom stanju. Gospode, pripremili smo se za sve što se sa Zemlje dalo predvideti. Posedujem čak i zagnjurivače u skladištu, u slučaju da se ispostavi da je Izis u potpunosti planeta-okean.
     	Bob je iskrsnuo pored Tedovog lakta i žustro klimnuo glavom u znak potvrde.
     ...Hodači? Ah i to mi se više sviđa nego da sedim ovde kao mrtav.
     ...Tede, imam razloga da mislim da je tehnički izvodljivo načiniti tepih reflektovanja radio-zraka; takav koji bismo mogli da prebacimo preko jednog standardnog šetača.
     ...Šta misliš o tome, Bobe?
     ...Svakako. Mislite li da ih kalibrišemo sve dok nam se ne vrate signali samih EM-ova?
     ...Krvavo si u pravu. Ali uz raspršivanje njihovih pulseva bočno, na isti način na koji to čini obična stena.
     ...i to je bolje nego crvljati se ovde čekajući da EM-i izvedu promenadu.
     ...Možda bi vredelo programirati tepih na neki način, tako da se vremenom njegova reflektivnost menja? Pri tom mislim na takav način koji EM-ima ne bi omogućio da opaze predmet istog oblika, koji ih prati.
     ...Možda je to i moguće. Moram pogledati kroz ogledala.
     ...Izvrsno. Iskoristiću sve svoje sposobnosti.
     ...Slušaj bre, Najdžele. To je Bobov odsek. Ja ne mogu...
     ...Lepo, ako je tako. Bobe, spreman sam da prvi krenem ako treba.
     ...Sačekaj makar trenutak...
     ...Moja ideja, momci. Pravda je da i meni dopadne parče akcije, kako bi se to u žargonu izreklo.
     ...Ne znam ništa o pravljenju timova za prizemljenje. Hoću da kažem da imam uvid samo u pristupne radnje. Ne znam da li si dorastao fizičkom nadziranju, Najdžele.
     ...U to nema nikakve sumnje. Ali većina od tih hodača su servo, zar ne?
     ...Dabome. Moraju biti takvi. Ne možemo sebi priuštiti slanje velikog tima na tlo. Tedova operaciona studija pokazala je...
     ...U redu je, Bobe, nema potrebe da Najdžela zamaraš pojedinostima.
     ...Nadziranje mora da ostane na maksimalnom nivou, Tede. I tvoja studija je to pokazala.
     ...Kako si se domogao tog dela? Nije bilo predviđeno za javno...
     ...čiste glasine, uveravam te.
     ...Ha. Zvuči kao da smo negde ozbiljno provaljeni, Bobe. U redu, no kako si ionako dočepao droge, mogu ti reći sledeće: spustićemo dovoljno momaka za opsluživanje opreme. Na taj način uštedećemo sebi logističke probleme. Petočasovne smene.
     ...Dobro. Ali sa sigurnošću se mogu očekivati vremenski škripci. Niko živ ne može izdržati predugu vezanost za mašinu, posebno ne u tako dugom kolu, određenom razdaljinom između broda i površine. Stoga odredi kratke smene, u koje ćeš rasporediti protuve kao što sam ja. Mi možemo da čuvamo stražu i da motrimo na bilo šta neobično. Patrola.
     ...Pa, ne znam da li bi mi se to dopalo...
     ...U pravu je, Ted. Sve dok samo stoji i stražari, ništa posebno...
     ...Hvala lepo, Bobe. Zaista cenim to što si rekao.
     ...Hej, slušaj. Nisam se još odlučio...
     ...Strašno lepo s tvoje strane.
     ...Najdžele, već nam je ponestalo ruma i...
     ...Nije to rum, ljubavi, to je paukovo jaje.
     ...Hej, slušaj...
     ...Pa, u svakom slučaju mi ga više nemamo i ako bi mogao...
     ...Svakako. Sjajan prekid. Čini se kao da si beznadežno nezaposlen tamo, Bobe, samo sam kljucnuo i našao te...
     ...Ali slušaj
     ...Zaista nema problema, Tede, trebalo bi da dođeš, ima nekih...
     ...Hej slušaj...








2.
     Najdžel se nervozno meškolji osećajući svrab od sondine obloge i priključaka koji su pričvršćeni za njega. Vezan je za ovu elektronsku mrežu i prenatrpanu kapsulu oseća tek maglovito.
     Čeka da se Izis razmota u njemu. Tamo - to počinje. Tokom čitavog procesa biće zarobljen u tišteći stisak mašine, ali on je spreman da odagna neprijatne prizvuke, da bi zauzvrat dobio iskustvo koje mu se pruža Tamo...
     Izvlači se iz ove skladišne i radioničarske šupe dok mu odelo zveči. Hidraulici šište, i on stupa na zakorelu površinu Izisa.
     Sve je u zamućenim mrkim i ružičastim nijansama: prašina bičuje tajfunskom žestinom, dok se sve polako smiruje. Ciklonski kovitlac koji polazi od Oka gubi snagu posle tri olujna dana. Svuda unaokolo ružičast omotač. Može da vidi možda deset metara okom, trideset sa IC, a sa UV ništa dalje od svojih rukavica.
     Gde su EM-i? Nisu na ovom putu, veli mu njegov pulsirajući ekran u šlemu. Timovi koji su ranije krenuli izgubili su se u pozadini kontrolnih bipova, poput svetionika u pomrčini. On menja vektor. Odelo se kreće s uobičajenim odstupanjima od predviđenog. Ogromne šape zarivaju se u zapečene silikate, dok klizeće keramičke pločice na rukama i nogama škripuću u tišini što pritiska.
     Najdžel prima podeljene signale sa svoja dva sveta. Zatvoren u bezglasni modul na palubi Lansera on oseća tananu, stiskajuću napetost servoa, koji mu se odazivaju pojačavajući svaki pokret. U isto vreme, preko kiloklika prostora povratna veza egzočula i prijemnika prenosi mu zvuke trenja i zveketa hidročeličnih robota, koji jezde preko humki i kamenja. Dva lokomotora guraju napred, dok dva stabilizatora zahvataju mrvljivo tle. Sve se to rasipa na bezbrojne trake, gomilajući podatke i registrujući orijentire - tačke koje su Komandi sada bile poznate, ali za njega nove i vruskajuće, budući da je po prvi put, na ovom olujnom opustošenom mestu.
     Zarđao svet. Železna zrnca proleću mimo njega ližući mu sočiva, a sulfatdioksidi tvore bele tragove u rumenoj susnežici. Toliko je mnogo kiseonika stalno vezano u ovom tlu, kiseonika koji raznose vetrovi. Iznenadna eksplozija IC-treptača iznad linije grebena uz koju se on penje; Najdžel pritiska dugme za pojačanje. Svetlosne cevi prikupljaju fotone i procesujući ih, filtrirajući uzburkani vazduh i talase prašine, sužavaju kupu prijema i skalu, jer on zna da će ovaj otvor u oblacima minuti, te ima svega nekoliko trenutaka da baci pogled: on vidi dolinu koju je zapamtio, proverava je prema shemi koja bleska na unutrašnjoj površini njegovog šlema i premešta se sledeći okretanje vlastite glave. Udaljena padina pomalja se slična nožu neravnih ivica, crno bazaltno strujanje razvija se ispod njega, razbarušeno žbunje šara jaruge gde se mrka mutna trava buseni, prianjajući uz težak gornji sloj tla, koji vetrovi ne mogu oduvati. Povija se idući niz padinu dok čizme proizvode klank-klank po kamenju bogatom metalom; Raov postojani sjaj čini da nebo u trenu poprima porubljeni odraz jagodaste boje tla. Uvojak dima s leve strane podiže se iz utrobe planine. Zapaža omamljujuću vrelinu u masivnom pojasu stena prema istoku, jednu furunu koja može da tutnji uz grčevito izbacivanje potoka lave i ključalog amonijaka: para se podiže iz tog kotla, nova, konačno oslobođena vlaga, koja može da orosi vetrove i zaustavi plimu prašine koja navaljuje od Oka. Kreće se škripavo napred i najednom opaža promenu u upornom pevušenju koje je do tada slušao s pola uha: radio-mucanje se promenilo. Posredi je hromatsko tkanje, toliko su mogli da nauče, a ne dijatonični zvuci zapadnjačke muzike, te se tako Najdželu ni u kom slučaju ne može pričiniti da oseća razvejane klikove i promene koji bi dopirali od bilo kakve muzike, čak i kada bi bio u stanju da ih prikupi u svesti posle eliminisanja drugih pauza između svakog brzog munjevitog blipa, pa ipak je nešto što se u tome promenilo privuklo njegovu pažnju. Brujanje u radio-spektru - uključuje ekran koji pokazuje proticanje vremena i posmatra ga - ubrzava se, pulsevi sa novomoduliranim amplitudama pridodaju se onom stalnom obrascu.
     Gde su oni? Regionalni sensori pohranjeni u pukotine da bi izmakli pažnji EM-a, dostavljaju mu izveštaje u pravoj navali podataka. I evo: nekoliko EM-a je aktivno, i oni upravljaju svoje teške signale ka nebu, prema udaljenoj, nevidljivoj Zemlji, koja poslednjih nekoliko časova špijunira Raa. Ali većina je u uspavanom stanju, a njihovi tragači su statični, premda nekolicina pravi trome pokrete na mapi projektovanoj na 3-D. Najdžel osvetljava svoju proračunatu stazu i uvida da bi mu bilo potrebno još nekoliko sati da dospe u blizinu Em-stvorenja, te bez oklevanja skuplja kolena - odelo pojačava ovu kretnju - i ubrzo zatim leti u luku preko jedne sive gromade i niz suprotno lice zatupljene ivice grebena; žiroskop ga čuva od tumbanja pri ovom novom naletu i on se spušta na tle uz zvuk drobljenja, da bi se odmah ponovo otisnuo, praveći niske skokove kako ne bi privukao pažnju Komande, ali se ipak kreće brzo, pažnje prikovane za tmušu pred sobom, sada kada se prašina nanovo sklapa, dok patuljasto, krošnjasto drveće promiče pod njim. Njegova akustika hvata postojano drevno disanje vetrova sa Oka, a u višim slojevima i šušketanje jurnjave malih stvorenja koja beže ispred njega. Trče nekoliko metara, a potom se zaustavljaju, iscrpljena, i osluškuju, čuvajući rezervu u mišićima i lešinarski njuškajući vazduh zasićen prašinom, u potrazi za kiseonikom. Ova nova oluja sa Oka, navedena sumporom, lišila je vazduh kiseonika u većoj meri nego obično, tako da ispod oluje život postaje trom i mlitav. On juri, preskačući sve to. Ispod njega promiče jedna od neobičnih humki, čije stene izgledaju kao da su izrezane testerom, predstavljajući nešto što, izvesno, čovek nije načinio, to je, sasvim sigurno, bilo delo EM-a. Više stvorova ležalo je u blizini humki, preraspoređujući kamenje, mrmljajući nešto u mikrotalasu.
     On jezdi između izbrazdanih brda, trošeći nemilice rezerve energije, jureći, škripeći, zveckajući i ispitujući očima rumenkastu tminu pred sobom. Pucketanje pevušenja radija menja se i klikće. Svetlo koplje žute boje izbilo je iznad njegove glave na padini: lava. Sjajnost koja se pušila zaseca se u prašnjavi pokrivač, a Najdžel brekće.
     Naprezanje sada u njemu stvara tanušnu koprenu zamora dok kaska niz dugačku jarugu i preko dna pustošne sumporovite doline. Jedna senka stapa se sa pozadinom, a onda se ponovo uobličava. Najdžel stade kao ukopan poluskriven iza jedne stene. Čudan peckav osećaj struji mu telom dok posmatra onu senku iza koprene od prašine, senku bledo plave boje, koja ide napred na četiri noge, da, četvoronožni imperativ, kako je jedan od biomehaničara gore na brodu tvrdio, i tuđin iskrsnu iznenada, sasvim blizu, u trenutku kada je nalet vetra raščistio vazduh. Ogroman. Bezglasan. Miran. Pa ipak, hrskavi damari mikrotalasa dopiru od njega dok okreće svoju dugačku pravougaonu glavu, trzajući se kao točak na zaporu dalje od Najdžela i prema podnožju padine. Koža mu je voštana i gruba, zaodeva sklop kostiju koji je toliko očigledan da se Najdželu čini kao da pogledom prodire duboko u to radio-biće, vidi šipke, kutijasta rebra, krt kavez od šipki koje zatvaraju stomak, krute dugačke noge koje se cimaju dok ta stvar ide svojim putem između stena zdrobljenih vrelinom, koračajući oprezno, stupajući, rukovođena čulom dodira. Najdžel čeka da se izgubi sve dok ne postane samo blago zamračenje u rozikastoj izmaglici, a zatim kreće za njom. Iznad njega, žuti prsti brazdaju lice stene. Njegova akustika hvata penušavo mehuranje vulkana, tromu bujicu lave koja se spušta nekoliko stotina metara dalje. Egzočulo beleži podizanje temperature. Najdžel sledi EM-biće. S njegove leve strane jedna mrlja iznenada narasta postaje jasna, ogromna, nadnosi se nad njega u promenljivom žućkastomrkom strujanju. On čuči ućutkava svoj mehanički mrmor zadržava dah...
     
     Najdžele, kako može da ti padne na pamet da skreneš s proračunate staze? Upravo sam došao i proverio sve stranice. Ramakristen veli da su svi prestali s radom dok oluja ne mine i ja sam proverio tebe...
     
     "Ćuti, Bobe, izvestiću te kasnije."
     
     Šta hoćeš time da kažeš. Glasnije? Čoveče, pa ti se nalaziš tri sigme udaljen od svog mesta.
     
     "U fazi sam kontakta, Bobe. Signaliziraj moj izlaz Tangu."
     Hitro se povukao u uskovitlanu izmaglicu prašine, a one dve seni se pokrenuše zajedno, trzajući štapastim nogama brže nego što je ikad video da se kreću na 3-D. Pravougaone glave se okreću i on čuje mucavi pljusak visokog raspona - bitova, mikrotalasa i harmonija.
     
     Hriste, pa oko tebe su sve sami EM-i, Najdžele, kako si dospeo tamo i, tako ti boga, zbog čega?
     
     Najdžel poziva pregled sa kodiranim bojama i vidi da odrazi cilja konvergiraju, kao i da svi integrisani vektori sada pokazuju prema njemu - ne, ne, pokraj njega, nekoliko stotina metara istočno od njega. "Nešto se događa."
     
     To je upravo ono što nisi smeo da činiš; tamo si da bi držao položaj, a ne da činiš...
     
     "Šta kaže radio-karta?" mrmlja Najdžel da bi skrenuo pažnju ovom čoveku i obazrivo se premešta iza njišućih senki koje se koračajući udaljavaju, stapajući se s plivajućim gustim vazduhom.
     
     Primam to, Aleks je na liniji, ali ja sam morao da javim Tedu ovo Najdžele; ti si poslao sve naše taktičke naloge do đavola.
     
     Najdžel je ćutke stajao osluškujući šuplje zavijanje vetrova koji su šištali ponad štrčećih grebena raspolućenih gromada, osluškujući akustičke kanale ne bi li uhvatio bilo šta od EM-a. Ništa nije dopiralo, a verovatno to i nije bilo moguće. Činilo se da su oni nemi. Pored toga, oni su i slepi, te osećaju jedni druge samo uz pomoć masivnih kutijastih radio-predajnika u svojim glavama. Njihovo pevušenje sada se pojačava i rasprostire se duž dijatonične skale. On se primače bliže. Ovi su među najkrupnijim, visoki preko četiri metra i kreću se s mukom, pipavo tražeći oslonac na hrapavim sivim stenama.
     Gromovit tresak prolama se kroz fine, prašinom zakrabuljene večite dane.
     
     Hej, miči se odatle, upravo sam uhvatio...
     "To je samo običan vulkan."
     Ali ti si nasađen tačno na vrhu...
     "U stanju sam da trčim brže od brzaka lave."
     A šta ako ima klizišta? Ona se stalno događaju ovde...
     "Tiše."
     Jebi ga, Najdžele, ti si...
     "Šta Aleks kaže?" Ispred njega iskrsnuše nova obličja.
     Oh, svi EM-i ćute. Pre oko jedan minut izašli su, svi...
     "Tiho."
     
     Šišteća vrelina lavinog proticanja udaljava se; jasno je hvata na akustici. Ispred njega one seni se naginju i primiruju. Potrebna im je toplota? Mogla bi im biti od koristi, budući da imaju nizak metabolizam. Iako nisu reptili, u stanju su da stvaraju dragocene rezerve grejući se blizu pogodnih, iako opasnih izvora. On se povlači u okrilje jedne napukline u steni. Njih šest se okuplja na hrapavoj izbočini, na mestu gde plavozelene mrlje šaraju razbijenu stenu. Kreću se nezgrapno, pomerajući i naginjući glomazna tela, i lagano se spuštaju. Čvornovate crne izbočine, koje uokviruju njihove stomake, isturaju se napred - seksualne pomisli proleću kroz Najdželovu svest - i spuštaju se na golu stenu. On se primiče. Nema nikakvog pucketanja radija. Lako je moguće da su zaspali. Da imaju oči, mogli bi ga videti u bledoj ružičastoj svetlosti, ali oni se ne pomeraju. Najdžel čeka. Nikakvog pokreta. A onda, polako, koža počinje da im se vrtloži, bledo plavilo se rumeni i mreška, a brze izmene duginih boja prelaze preko njih. Oni su neaktivni, ali njihovo sjajno voštano telo poigrava u drečavom hromatskom rascvetavanju. Udaljeni vulkan tutnji, bleskajući žućkastom svetlošću. Nešto se događa, nešto tiho i značajno, i ako bi uspeo da uhvati nit tog tkanja...
     
     Najdžele, ovde Ted. Naređujem ti da se vratiš, i to smesta. Ne želim da ti se...
     "Svakako."
     
     U Tedovom razgovetnom glasu osećao se prizvuk ljutine. Najdžel shvata da je prekoračio granice svoje osmatračke dužnosti, barem u ovoj prvoj fazi. Najbolje je da se vrati. Pored toga, umoran je, i to više nego što je očekivao. Ima ovde nečeg žestokog, što ga je u naporu da ga doživi potpuno iznurilo.
     "Vraćam se, Tede."
     Počinje da se udaljava. Znoji se u remenju svog servoa i nada se da priključci neće otkriti koliko se zamorio. Sada će ići polagano, dugačkim povratnim putem. Sam čin uvlačenja u skladište sa odelima i modul održavanja biće sam po sebi resko zadovoljstvo. Naučio je da se uživljava u takve trenutke. Ostavlja tragove na limunastom pesku i jezdi natrag posmatrajući kako EM-i blede na vidiku. Zatim se okreće proždirućem zavijanju vetra i beskrajnom strujanju ovog drvenog paralizovanog zarđalog sveta.








3.
     Ted je proturio glavu kroz vrata svoje kancelarije baš kada je Najdžel prolazio: "Hej, jesi li dobio poruku?"
     "Naravno." Zastao je u dovratku, koji je stajao nasuprot srpastom oknu Komande. Konzole i brojni ekrani tačkali su zjapeći pod, a redovi odvojenih pododeljaka uzdizali su se sa ravni poda, nalik na velika stabla. Ljudi su se kretali svuda unaokolo, pa ipak se jedino čulo blago zujanje neodredive buke, jedna mešavina mašinskog štampanja, ljudskih glasova i postojanog podrhtavanja kome se nije mogao odrediti izvor, a koje je zapravo dopiralo od samih stena. Najdžel se osloni na dovratak, pomalo umoran. Ovde je obrađenoj steni Lansera bio pridodat kozmetički plastični sjaj.
     "Uđi."
     Tedova kancelarija bila je obložena lažnim drvetom boje oraha. Najdžel se ponovo zapitao zbog čega ovaj čovek nije naprosto nabavio pravu stvar; njena masa iznosila je tek nešto više.
     "Vidim da provodiš dosta vremena u oknu", reče Ted tek toliko da zametne razgovor.
     Najdžel se osmehnu. Uvod u stilu: "kakvo je vreme danas", a potom prelazak na posao. "Volim da ga svakog dana obiđem. Ponekad im je potrebno izvesno vreme da bi pronikli u nove podatke."
     Klimanje glavom dostojno mudraca. "Daaa. Imaju naviku da doteruju radio-karte sve dok ne postanu takve kao da ih je Pikaso crtao, dok momci za sva vremena, kakav si ti, čeznu za sirovim materijalom. Razlike u stilu, rekao bih."
     Najdžel klimnu. Odavno je prihvatio nužnost veštačkog udruživanja interesa. "Imaš nešto novo...?" uspeo je da prevali preko jezika.
     "Baci pogled." Ted uključi zidni ekran, čije su strane iznosile jedan metar, utipka naredbe i Izis iskrsnu na svetlucavoj površini. Slika je narasla, prebacila se na užu žižu i usredsredila se na neko jedva primetno svetlucanje. Brojevi su se maglovitom brzinom menjali u donjem levom uglu ekrana. Svetlucanje se kretalo preko ružičaste strane Izisove planinske oblasti.
     "Satelit."
     "Daaa. U polarnoj orbiti; kreće se donekle istočno od središta Oka. Evo krupnog plana."
     Ukazala se jedna stena nepravilnog oblika, bledosive boje, s mrežom crnih tačaka rasutih preko prednje strane. "Čudno", reče Najdžel. "Ove tačke nisu proizvod optičkih instrumenata."
     "Ne. Svi u prvi mah pomisle na to - nešto je isprevrtalo taj program. No, oni su ipak tamo."
     "Veštačko."
     "Daaa. Preuređeni asteroid, pretpostavljam. A ima još jedan."
     "Oh?" Slika se još jednom promenila. Druga tačka pretraživala je ekvatorijalnu orbitu dok se vreme na ekranu menjalo. Krupan plan: Još jedna gromada sive stene, umrežena. "Hm, sve u svemu, u stanju su da nadziru svaki kvadratni centimetar Izisa. Minimum potreban da potuno pokriju planetu."
     "Tako je. Izvršili smo retrospekciju ovih orbita za milion godina. Oni su toliko dugo postojali, ali ako su napravljeni ranije, onda su morali vršiti ispravke kursa da bi ostali na istom mestu." Ted se naže preko stola preplevši prste. "Imaš li kakvih komentara?"
     "Kako to da ovo nije bilo u dnevnim izveštajima?"
     "Slušaj, rad tehničara je brži kada im ne čuči celo osoblje na ramenima."
     "Hm." Najdžel je zurio u hrapavu površinu one stvari. "Neki znaci starih kratera, gotovo potpuno urušenih. Jesu li ono tamo ogrebotine? Možda je to neka napuklina od starih udara. Ali jasno je da su one crne tačke načinjene znatno kasnije. Kakva je ono šara na onima?"
     "Ovde." Ekran se ispunio crnilom, a zatim je ponovo oživeo, da bi pokazao neku svetlu izbrazdanu stenu u okolini. "Ne može se ništa razaznati. Možda su to rupe."
     "Je li pokušano aktivno sondiranje?"
     "Ne, još ne, ali Aleks..."
     "Nemoj."
     "Ha? Zašto da ne? Aleks veli da verovatno može dobiti dobar pogled do večeras. Njegova interferometrija može nam obezbediti dvadeset, pa čak i trideset piksela u toj mrlji. A onda..."
     "Da li bi bio toliko šašav da kucaš na nečija vrata, a da ne znaš ko je unutra."
     "Unutra? Tako ti boga, Najdžele..."
     "Zagovaraš oprez. Ovo je prvo parče tehnologije koje smo otkrili u prostoru Izisa."
     "Svakako, ali..."
     "Hajde najpre da proučimo površinu."
     "Do đavola, dole ništa nije ostalo. Erozija je tako brza. A Frejzer, stručnjak za kratere, veli da se pre približno milion godina desila era teškog meteoritskog bombardovanja. To je sa škriljčane ploče počistilo sve što su mogli da montiraju na te satelite."
     "Nema nikakvog traga od gradova?"
     "Još ne. Dole je sam pakao, koliko to IC i ljudi iz ekipe za duboko skeniranje mogu reći. Ova dva satelita verovatno su jedino što je preostalo od stare robe. Stoga ćemo, možda kada to proverimo i u onim EM-stvorenjima, otkriti više smisla i moći da počnemo..."
     Najdžel je piljio u Teda. "Nisam još video podatke o kraterima. Kakva je čitava istorija?"
     Ted odmahnu rukom, misleći očito na nešto drugo. "Frejzer još odgonetava razmere kratera u odnosu na zakrivljenosti frekvencije. Mora da izvede proračun za brze erozije, uzimajući u obzir različite epohe."
     "Koliko je bilo epoha stvaranja kratera?"
     "Oh, Frejzer kaže da je bio inicijalni period baš kao i u našem Sunčevom sistemu, ali to je bilo davno. Te podatke dobio je proučavajući mesec koji kruži oko gasnog džina i, sudeći po tome, reč je o preko pet milijardi godina - kada je inicijalno stvaranje kratera prestalo. Ali pored te imali smo i neke ne tako davne epohe; njihove posledice možeš videti na planinskom terenu Izisa. Puno rasturenih gromada na sve strane."
     "Pre oko milion godina?"
     "Da. Zašto?"
     "Deluje prokletno čudno. Nakon što su planete očistile svoje orbite od otpadaka, vakumirajući inicijalne gromade iz formacije čitavog Raovog sunčevog sistema, trebalo bi da je došao kraj stvaranju kratera."
     "Pa, slušaj, Najdžele..." Ted je utonuo u mrežastu stolicu i počeo nehatno da se igra pisaljkom. "Izis se pomerao dalje od Raa, gonjen silama plime. Ko može onda reći na koji način je bambardovanje to izmenilo? Po mom mišljenju, sve je ova jedna nova loptaška igra i stara pravila palca jednostavno se ne mogu primeniti."
     "Tačno", reče Najdžel odsečnim i ispitivačkim glasom.
     "Šta bi sad to trebalo da znači?"
     "Otkud pretpostavka da su ti sateliti poslednji komad civilizacije - ma kakva ona bila - koju su EM-i stvorili? Njihova orbitalna starost otprilike je ista kao i poslednje epohe stvaranja kratera - no ta padudarnost ne pretpostavlja nužno i kauzalni odnos."
     "Slušaj, znaćemo više kada otkrijemo neke gradove."
     "Ako bog da." Najdžel sleže ramenima i ustade s namerom da ode. "Možda ih EM-i nikada nisu imali."
     Ali gradova je bilo.
     Ili barem zgrada. Tim na nalazištu broj 6 otkrio je jedan kružni motiv, koristeći se IC studijama određenog planinskog platoa. Među debelim prašnjavim dinama nalazili su se dokazi o postojanju jedne ranije ere, ali sada je promena u kretanju vetrova od Oka otkrila ravnicu u njenom prvobitnom izgledu, koja je, prema radioizotopskom merenju, bila stara 893.000 godina. Blago zakrivljena ulegnuća okruživala su središnju uzvišenu tačku, jedno drevno, zubom vremena okrnjeno brdo. Iz te tačke polazile su trake, tvoreći sliku sličnu paocima na točku. Iskopavanja su otkrila zgrade na svega petnaest metara ispod suvog, vetrom izbrazdanog terena. Drevno kamenje bilo je pravougaonog oblika i nosilo je jedva primetne oznake. Antrapoilozi sa Lansera malo su šta mogli da zaključe iz toga. Bili su u stanju da sagledaju opšti plan ulica, irigacioni sistem i ekologiju rečne doline. Nije bilo nikakvih tragova fabrikovanih ili topljenih metala ali to, konačno, niko nije ni očekivao. Ono što rđa nije pojela, oduvali su vetrovi.








4.
     Najdžel je osmotrio kako krv ističe iz njega i zevnuo. Ovo je na neki način kod njega uvek izazivalo pospanost. Prvih nekoliko desetina puta čak je gubio svest.
     "Hej, nisam te pitala da li želiš da legneš. Je l' 'oćeš?"
     "Sklon sam tome, da", reče Najdžel, ali ga lekarka nije udostojila ni osmeha. Naprosto je spustila njegovu operacionu stolicu brzim, nehatno uigranim pokretom zgloba. Najdžel je posmatrao kako cevčice odnose ružičaste trake njegove plazme u medmon.
     Glomazna mašina škljocnu, prebacujući se na sledeće dijagnosticiranje uzoraka.
     "Vešt posao, nema šta", promrmlja lekarka, Najdžel bi klimnuo u znak saglasnosti, da mu gornji delovi ruku, prsa i vrat nisu bili izvrnuti. Zadatak medmona bio je da održava kardiovaskularni ritam uprkos padu pritiska, a to je bilo lakše ukoliko se pacijent nije mešao u postupak. On je, ipak, bio u stanju da upotrebljava usta. "Zamisli da nešto krene naopako? Znaš i sam da bi im u tom slučaju bio potreban. Isto kao kad pilot..."
     "Da budem iskren, trenirao sam samo zato da bi me primili u posadu. Bio sam inženjer, najbolji koji je postojao, ali nisam pripadao kategoriji koja je pogodna za rad na brodu. No, opazio sam da ovaj brod muči problem zapošljavanja i ocenio sam da neće biti nikakvih problema ako se udenem ovde."
     Najdžel je nakrivio usne na poseban način, uzdajući se da će to iznuditi saglasnost. Piljio je u lekarkino suvonjavo lice na kome je počivao izraz dosade i pokušavao da tačno pročita ženino raspoloženje. Ako ništa drugo, ova vežba mu je odvraćala pažnju s neprijatne zvonjave u ušima koja se uvek pojavljivala kada je medmon uzimao maha, izdvajajući plazmu i održavajući ćelije crvenih krvnih zrnaca. Četvrtasta mašina je u isti mah ubacivala veštačku plazmu, ali zvonjava se ipak čula. Zadatak te plazme bio je da uklanja oštećene krvne ćelije dok se nov materijal ubrizgava unutra. Antioksidanti su pročišćavali slobodne radikale. Mikroenzimi su imali zadatak da raspetljaju trake DNK, koje su se u međuvremenu zapetljale: imunološki pojačivači. Sredstva raskvašavanja su stupala u dejstvo, s ciljem da unište ćelije starenja, koje su izgubile sposobnost da se reprodukuju na ispravan način - koktel protiv starenja.
     "Zaista deluje prilično dosadno", reče Najdžel obazrivo.
     "Prokleto si u pravu", reče ona bez traga sumnje u glasu. "Znaš, teško je poverovati, ali doktori su se ipak jednom navikli na ovo. Nekad je to bio veliki poduhvat."
     "Odista?" Najdžel je nastojao da u glasu sačuva nijansu zainteresovanosti, uprkos činjenici da je mogao da se seti vremena kada su lekari davali injekcije i u isti mah mislili kako je uzimanje mesa loša stvar za čoveka.
     "Pa posao ispiranja je samo, ah..."
     "Posao prostog održavanja?"
     "Da, baš tako. Hoću da kažem - volim raditi svojim rukama, prave stvari, ali ova rabota - bez vređanja, molim te, možda se tebi ovo dopada, ali ovo je isto što i biti frizerka, ili nešto tako."
     "Ti si bio inženjer."
     "Istina. Sada me, međutim, teraju da ganjam plazmafereze, i teraju me na fiksanje hormonima i..."
     "Kako bi ti se dopalo da ti šibnem jednu bujicu u dovodne cevčice?"
     Konačno je iskočila iz utvrđene antologije kuknjave i pogledala ga ljudskim očima. Sve do ovog trenutka on je bio samo još jedna anonimna mušterija, još jedan priključak na medmonu. "Pa, sranje, sigurno da bih se zalepila za to, samo..."
     "Mislim da bih mogao da te ubacim u posadu."
     "Ko mi to jemči?"
     "Ja. Dobar sam s Tedom Landonom."
     "Mogao bi to? Mislim, teško je dospeti do..."
     "Dabome. Shvatam da je ovo krvavo dosadno. Mora da je jezivo, pogotovo s ljudima kao što sam ja - sve samim istim starim stvarima što vire kroz medmon."
     "Znaš ti to." Odjednom se ozarila, a suvonjavo joj se lice ispunilo zanimanjem. "Možda bi mogao da mi središ da radim u tom timu? Mislim, ovo pročišćavanje cevi trebalo bi da bude, znaš, dobra preporuka, dosta rada na terenu i ponešto laboratorijskog iskustva pride, ja bih..."
     "Izvrsno. Čini se da si od sorte koju bi trebalo osloboditi ovoga." Poželeo je da mahne rukom ne bi li nemo demonstrirao ono što je hteo da kaže, ali je ostao na samom rubu takvog pokušaja, otkrivši da ne poseduje ni najmanju motoričku sposobnost. Osećao se kao kakav Zombi.
     "Evo, pri kraju smo." Okrenula je prekidač i on je u sledećem trenutku već mogao da pomeri desnu ruku.
     "Deluje žalosno što si morala da traćiš nečije vreme da izvedeš sve ovo: monitorovanje, krpljenje i tako dalje."
     "Daaa. Trebalo bi da si u stanju da sam ovim rukuješ. Kako to da nisi na samoposlužujućem medmonu?"
     "Ted je oprezan. Želi da nadzire sve stare rđe kao što sam ja."
     "Sranje. Pa to samo stvara dodatan posao."
     "Tačno."
     "Do đavola, kada bi samo mogao da me ubaciš u rad s mašinama..."
     "Misliš da bi mogla da me prebaciš na samoposluživanje? Ovo je, stvarno, jezivo traćenje vremena."
     "Pretpostavljam da bih mogla."
     "Dobro. Najposle, nisam toliko lud da napravim grešku kada je moja koža u pitanju."
     Ošinula ga je pogledom. "Daaa, verujem da je tako."
     "Hvala ti od sveg srca."
     Opustio se. Releji su škljocnuli i oseti se vratiše u njegove ruke i prsa. Mrzeo je način cenjkanja s ljudima u koje se upravo upustio, ali se povremeno činilo da nema drugog izlaza.
     
     Najdžel je bio dobro raspoložen. On, Karlota i Nika proveli su veče igrajući sambu na tradicionalnom stolu. Gubio je. Ustupao je mesečne kućanske poslove Niki, a Karloti ponešto od brodskog kredita. Nimalo uznemiren zbog toga neprestano je pravio kalambure s rečima i ispredao neverovatne priče.
     "Koji je đavo ušao u tebe?" upita ga Karlota. "Jesi li ponovo počeo da gutaš one zabranjene droge?"
     "Ništa tako svetovno." Namignuo je i lupnuo se po prsima. "Imate pred sobom jednog revitalizovanog britanskog sina." Zastao je dvoumeći se šta bi dalje rekao. Zatim je nastavio: "Prebacio sam se na samoposluživanje."
     "Oh, pa to je dobro", primeti Nika blagim glasom.
     Karlota reče: "U prevodu to bi značilo - niko ne zna koliko se brzo raspada."
     "Tačno! Čovekovi enzimi nisu pogodan predmet razgovora za njuškave upravnike programa i sličnu boraniju."
     Karlota upita: "Kako ti je to pošlo za rukom?"
     "Vešto iskorišćena prilika. Nagovorio sam na to ličnost zaduženu za medmon."
     "Hmmm. Taj opsluživač ima svoja prava - decentralizovana ovlašćenja i tako dalje..." reče Karlota mršteći se. "Ali jednostavni sistemi provere lako će to otkriti."
     "E, tu si se prešla." Najdžel ju je posmatrao s izrazom iščekivanja, dok je ona uzdizala veđu. "Imate gomilu propusta u komunikaciji. Izvesno je da me ne možete izuzeti iz njihovog maloumnog proveravanja."
     Dve žene izmeniše poglede i nasmejaše se. "Znači to je..."
     "Stari trik", odvrati on bezazleno.
     "Najdžele, tražiš od mene da stavim u sistem informaciju koja nije istinita."
     "Istina je samo obična ideja koja je preživela."
     "Hoćeš da falsifikujem podatak."
     "Tačno. Sveti, svevišnji podatak."
     "Ti se pozivaš na naše, naše..."
     "Oh, nemoj molim te. Nismo engleski školarci koji sede za stolom jedući čajne kolačiće i čitajući Kada vidre dolaze na čaj. Ovo je tajna koju valja čuvati."
     Nika reče blagim glasom: "Tražiš puno, Najdžele."
     "Ljubav preživljava sve - i tako dalje, ali taština je manje podložna prapadanju. Ne mogu sedeti u ovom apartmanu skenirajući izveštaje i ne radeći ništa."
     "Ako nisi fizički sposoban..."
     "Zar ne shvataš da je dovoljan običan štap da me rasturi. Ted..."
     "Ne mogu da učinim ma šta nepošteno!" povika Karlota.
     "Nepošteno? Čini mi se da govoriš o onome što Amerikanci ljupko nazivaju sivom moždinom."
     Nika se obrati Karloti usporenim glasom: "To njemu puno znači. Inače će izgubiti posao."
     "Što znači šta?" uzvrati ova. "Da nema više servo rada na površini."
     Nika se naže prema njoj s ozbiljnim izrazom na licu. "To je za njega veoma važno."
     "Za njega! Uvek za njega!"
     "Moramo jedni druge da podržavamo?" reče Nika ukočeno.
     "Mierda seca."
     "Verujem da to znači..."
     "Ono što ja hoću da kažem jeste da se obe vrtimo oko njega. Zar ne shvataš to?"
     Nika je samo treptala, upravljajući na nju bezizražajno lice. "Neminovno, postoji određena nejednakost..."
     "Si, niko to ne može uravnotežiti potpuno perfecto - ali mi, mi se takmičimo za Najdžela, i to je pogrešno."
     "Da", reče Najdžel, "tako je. Ipak, ja to ne doživljavam kao nekakvu borbu. VAS..."
     "Ja to doživljavam upravo na taj način", reče Karlota.
     "Ne i ja", uzvrati Nika. "Ja naprosto tvrdim da je Najdželu potrebna pomoć."
     On reče blago: "Voleo bih da odem tamo dole lično. Nema izgleda da mi to dozvole. Stoga je servo jedini način da vidim bilo šta od Izisa."
     Karlota pogleda Niku, a jasan izraz sumnje pređe joj preko lica. Najdžel je motrio. Sada je bilo najbolje držati se po strani.
     Karlota se pojavila iz suncem opaljenih uzavrelih predgrađa Los Anđelesa, ogrezlih u takmičarskoj borbi za prevlast. Sa ženstvenom ljupkošću klizala se preko mnoštva pojedinosti univerzuma analitičarskih sistema.
     Njena karijera uključivala je sukobe s menadžerima i šefovima, promene posla ali i besposlenost. Prirodni napredak u tehničkoj karijeri bio je da najpre stupi u galeriju menadžera, da potom bude proizvedena u programskog upravnika, a zatim da dođe na čelo nekog odela, što bi joj obezbedilo plivanje u savremenoj upravničkoj močvari. Ona se, međutim, oduprla. Želela je da ostane blizu samog posla.
     Vremenom je izašla na glas kao izazivač nevolja, koji uopšte ne trpi budale, pogotovu ako su u pitanju šefovi. Posedovala je vlastita merila i ona su je učinila nepristupačnom. Sve dok se Lanser nije odlepio od Zemlje i nije počeo sa opitima, ona je ostala zakopčana u sebe. Niki se ipak svidela od samog početka i, uz Najdželovo učešće, polako su se razvile veze. Posle prve tri tegobne godine, dospeli su na plato ugodne intimnosti.
     Ali svaki dinamičan trougaoni odnos bio je neminovno, ako ne i jedino, pod stalnim udarom poređenja sa uobičajenim modelom odnosa dve osobe, koji je delovao tako krvavo lagano i jednostavno. Koliko je odanosti njihova ugodna luka jemčila, pitao se Najdžel dok je merio pogledom Karlotu.
     "Ja... pretpostavljam da bih mogla... na neko vreme. Samo dok smo u prostoru Izisa, ipak."
     "Izvrsno! Znao sam da ćeš shvatiti potrebe jednog starog probisveta, od koga ne treba tražiti da objašnjava svaki svoj šepavi pokret."
     Bio je izveštačeno razdragan i sve troje su bili svesni toga. Ovo je ipak ženama dalo priliku da se malo opuste i saslušaju njegovo čegrtanje o radu na površini. Dok je govorio, Najdžel je proučavao Karlotine zamišljene oči. Spontano se osmehivala na njegove šale, ali je s vremena na vreme slala Niki ispitivačke poglede kao da traži njenu saglasnost. Shvatio je da je ovaj kompromis učinila više radi Nike nego radi njega. Vrlo dobro. Pribegao je moljakanju i dobio ono što je tražio. Najbolje je bilo ne uzrujavati se oko toga... Takmičimo se za njega, rekla je ona. Možda je i tako. Morao je priznati da je poprilično uživao u tome, to jest da je oduvek bio otvoren za takvu vrstu odnosa, još od onih vremena u Kaliforniji sa Širli i Aleksandrijom...
     Najednom je trgnuo glavu nastojeći da odbaci ovo sećanje. Žene su mu ipak uputile začuđen pogled. Uspeo je da na lice navuče masku odsutnosti i nehata.
     Nije voleo da razmišlja o svojoj prethodnoj trougaonoj vezi i o tome kako se ona okončala. Dozvoljavati da se prošlost filtrira kroz sadašnjost bilo bi rđavo. Morao je sagledati Niku i Karlotu onakve kakve jesu, iznad i izvan svih odmeravanja sa iskustvom.
     Pa ipak, nije bio u stanju da negira drugu stranu jednačine. U kontrapunktu s takmičenjem za njega, one su se, povrh svega, takmičile sa njim... jedna za drugu.
     Stvar je funkcionisala. Nadzirao je svoje zdravstvene izveštaje i uspevao da prikrije privremene slabosti i ukrućenosti. To ga je održavalo na listi, ali mu nije pomoglo da dobije posao koji je želeo. Prošle su mnoge nedelje pre no što je došao red na valjane površinske misije, a Najdžel nije ušao u odabrani odred.
     Ekipa je krenula u potragu za devičanskim EM-stvorovima. Aleks je s velikom antenom ispratio na hiljade njih. U jednom sistemu doline blizu Oka, signali EM-a počeli su da iščezavaju. A onda je jedan ipak žmirnuo.
     "Mrtav?" upitao ga je Najdžel.
     "Verovatno. Nije se pomakao deset dana. Potom smo izgubili njegov signal. Slab je, to je barem sigurno."
     "Da li se temperatura njegovog tela pojavljuje pod infracrvenim zracima?"
     "Pojavljivala se. Ali više ne."








5.
     Bilo je potrebno nedelju dana da se postigne konsenzus na nivou celog broda, a zatim još toliko da se isplanira prepad. Tim sastavljen sve od samih dobrovoljaca spustio se na površinu, zgrabio tuđina i pohitao nazad - sve to za manje od dva sata.
     Doneli su veliku polifleks vreću u sterilisani odeljak. EM stvor ležao je nalik na Tinkertojevo čudovište, oboren na bok, s nogama koje su se ukrštale pod nemogućim uglom. U zaslepljujućoj ravnomernoj svetlosti odeljka ta stvar nije bacala nikakve senke. Nije se pomicala. Ekipa od šesnaest članova polako i obazrivo je gurala specijalno načinjena kolica prema određenom mestu, između nagomilanih nizova senzora i dijagnostičkih aparata i sjajnih polica sa hirurškim instrumentima.
     Najdžel je napeto posmatrao scenu kroz veliki vizir. Mogao je da raspozna Niku u glatkom belom skafanderu. Pomerila je kolica na kotrljajućoj platformi i stvar koja se nalazila unutra srozala se u povoljniji položaj. Svi su bili izvrsno uvežbani i sigurni. Brzo su se rasporedili razmeštajući instrumente oko EM-stvora. Zatim su rasekli vreću.
     Kada je skalpel zasekao, vreća je ispustila blagu izmaglicu. Članovi ekipe ustuknuli su za tren, a potom su snebivljivo stali da posmatraju kako se prašina sleže po podu. Vazduh u odeljku bio je isti kao na Izisu, ali bez one tanušne koprene zasićene sumporom. Nika je otcepila deo vreće i odstupila, predajući polifleks pomoćniku koji je stajao iza nje. Nadam se da mu za život nisu neophodni onaj vetar i prašina, obratila se glavnom komunikacionom centru.
     Ova stvar je već mrtva prostrujala je vest odeljkom. Okupljeni stručnjaci otpočeli su svoj posao. Godinama su čekali da vide nešto poput ovog i sada je EM-ova voštana koža ležala blistajući pod prodornom svetlošću reflektora. Od njih je dopirao blagi žamor.
     Najdžel je duboko disao ne primećujući gomilu koja se tiskala oko njega. Vazduh u hodniku beše jednako ujednačen, čist i mrtav kao i onaj u odeljku. Biolozi su naložili da se uspostavi čista ravnoteža pozitivnog pritiska svuda u odeljku - za svaki slučaj. Podigao je ruku i uključio komunikacione monitore koji su mu bili nataknuti na uši i aktivirao sve kanale iz radne zone.
     
     Pažljivo, pažljivo tu, Andrejeve. Ljušti to kao da je u pitanju himen tvoje kćeri.
     debelokažac nije prava reč, pogledaj ono, kao da je u pitanju đon
     x-zraci izgledaju dobro. Rekao bih da je koštana struktura vrlo složena.
     Neka vrsta trokrake kičme proteže se do predela ispod stomaka, ali kakva je ona velika dugačka stvar tamo, mora da je u glavi...
     daaa to je parabolik, Džefri je to spomenuo prilikom uzletanja, longitudinalna parabolična antena usađena u pravougaoni okvir glave, tako da može da hvata mikrotalase svuda duž duge ose
     mora da je to razlog postojanja one kosti koja smešta nervne završetke za njegov radio-vid, sve ih prikuplja, a tu mora da je negde i procesor koji uobličava ulazne signale, pripremajući ih za onaj čudno oblikovan mozak...
     u redu, spektralna građa utiče u ona tkiva; do sada nema ničega velikog - prilično vrpčasta stvarčica odista
     hemičar veli da je blesak ovog prvog uzorka naprosto bio običan prasak gvožđa sadržanog u hemoglobinu, koji vezuje kiseonik i koji je uvijen u zrnasti pokrivač, vrsta biohemijskog obrasca prisutnog i kod nekih linija kičmenjaka na Zemlji
     ova stvar je hromatoforna, baš kao što sam rekao, na šta je Mek Vilijams odvratio da serem, sećaš se, ali pogledaj, ovo reaguje, vidiš li
     čoveče, pogledaj to poskakuje i ježi se, mora da ima bradavice u koži
     možda mu to omogućava da otresa prašinu
     to je neki refleks, verovatno nesvestan, baš kao i naše drhtanje
     Popeo si mi se na glavu oko toga ja ću... oh misliš tako... ha, vidi onu gužvu, nećemo doći do tog reza barem još pola sata, tako da možeš da sačekaš na svoju mikrospektralnu analizu sve dok Kovaldi ne napravi rezove.
     Znam samo da moramo brzo da delamo ne može se reći da li je ova stvar uopšte klinički mrtva, hoću da kažem da smo sve ovo već ranije prošli, samo što sada gledamo u tu prokletu stvar, Isuse, tako je upečatljiva i velika, 3-D ti zapravo nije omogućila da je osetiš, pa ipak, mislim da bi trebalo da pričekamo dok površinski tim ne završi posao, ne znamo kakvu vrstu nervnih obrazaca možemo da džarnemo
     hej ti imaš neku vrstu vreće
     ser, ima tečnosti tamo na rezu koji je napravio tim A i to puno kako kažu
     dobro se drži samo što ne mogu da ocenim šta je
     pogledaj onu PH
     ne liči ni na šta što sam do sada video, to je metalna so čitava velika vreća koju nosi ispod onog
     gledaj ono
     ima iglu u redu
     tamo su standardna tkiva, visoka sposobnost uskladištavanja vode baš kao što smo i očekivali
     ne, niko ne dira glavu niti išta povezano s kičmom pa ipak zar se nisi saglasio s tim kada smo položili ovo
     dodaj mi drugu ne mogu da razrežem vidiš da je ova koža kao đon.
     zalisci su svuda preko onog proreza tamo, ne možeš da vidiš niske E i X-zrake, vidite ser mislim da su ono usta samo što su ih zalisci preklopili, i tamo pozadi su zubi
     đavolski su oštri ali šta jede
     Ejveri, podupri bolje te noge, ne još ne idemo unutra, sve što tražim jeste da se ne pomera, poruči Kadjimi da ćemo uskoro biti spremni
     očisti to pre no što
     upravi sočiva ovamo počinjem da pravim rez odavde naviše i preko
     drži tu zdelu za slučaj da
     Nika ti imaš ruku ja
     Čini mi se da je ovde nešto žilavo
     Hej
     Isuse
     To uopšte nije živo tkivo Sem
     male niti toga, mislim da smo ovog puta nagazili na neke nerve ali ova stvar, Isuse uzmi hemijske uzorke odande
     oštro u to zgrabi ono
     znaš li šta je ovo, to je silikon, baš tako, strune silikona sa borom u njemu
     Ne shvatam otkud to ovde pogledaj čitavo ovo živo tkiva prošarano je time, možda je posredi neki umetak
     možda nešto kao rak?
     hej Sing čujemo slabašne elektronuklearne zvuke iz glave mislim da bi trebalo da obustavimo rad dok.
     ovaj silikon je ganglijast, možda je deo kostiju?
     ovde je nešto nalik na stomak, čekaj da pogledam ovaj snimak daaa prazan je, samo održava pritisak, pazi kako je povezan sa onim čvorom tkiva, siguran sam da su to creva, lepo spakovana, čudno kako su pravilno smeštena tvoreći savršen obrazac za obezbeđivanje maksimalne površine varenja u željenom prostoru, koncentrično
     daaa, sferični namotaji umesto onog klupka konopaca kakvo mi gajimo u našim cubocima
     mnogo bolji inženjering ako mene pitaš
     ne moramo da uzmemo zasebne uzorke od svakog znam da oni sada brzo guraju, primeni ledeno suvi metod ili vakumirajuće suvi na svakom drugom ako moraš samo nemoj da zaostaješ, rekao sam Ladundi da će nam biti potrebno više pomoćnog osoblja u ovom slučaju ali da li bi on... naravno da ne učini ono što
     nisku stopu metabolizma imaju iako... slušaj sa ovako niskim krvnim 02 ti bi bio leš
     i ovaj je
     pa naravno ali ne zbog toga, mora da postoji nešto drugo
     Prestao je da se kreće baš kao i ostali u onoj dolini
     sranje pazi sada tamo sve četiri centimetra od one silikonsko-borne žice, one linije dole to je izvesno fosfor, puno ga ima, pomešanog sa silikonom
     Mislim da treba da stanemo upravo ovde sve dok se ovo ne razmrsi
     to mora da je do sada počelo da truli, ako želiš da rastvoriš svoje odelo i malo pomirišeš, samo napred
     ma hajde
     moraćemo naravno da te vakumiramo posle toga ali, kao što ti je poznato, za nauku valja dati život uzdignuta čela
     prestani da bleneš u Kafafina i pričvrsti ovo postavi elektrode preko toga i moći ćeš da vidiš čudne karakteristike
     šta to radiš, Džefri?
     električne karakteristike ovih silikonskih niti su prokleto čudne u stvari i ako me pitaš reći ću ti da je to tranzistor, tačnije gomila tranzistora
     daaa zbog toga su te niti i elastične, pogledaj načinjene su od malih krvnih pločica, zajedno povezanih, maksimalno svega nekoliko milimetara dugačkih i one imaju nešto što im daje
     ne diraj to
     to je tranzistorizovana nervna mreža i u isti mah razlog zbog koga ne možeš da otkriješ nikakve živce u tim tkivima, to nije kost ili bilo šta slično, to je gomila prokletih čipova koja se proteže napred i nazad
     krvni sudovi su tako mali da oni zasigurno ne dobijaju mnogo kiseonika na ovaj način
     samo smo nekoliko centimetara prodrli unutra ne skači na
     pločice hoću da kažem silikonske pločice tako mi boga pa to je ludo kako je moguće postaviti silikon u telo kada
     u DNK, nije li očigledno da ima puno načina prenošenja informacija sadržanih u kiselinama jezgra do proteinske strukture uz naporedno izgrađivanje neorganskih struktura ukoliko postoji kod
     delić svakog, moram da dobijem delić na svakom zaseku zovi Hendriksa on može da nam pomogne, pored sveg ovog guranja i muvanja kako uopšte mogu... kakvo je ovo brbljanje... mi treba da radimo a ne da ćaskamo kada
     ta prilika rekao bih
     ovo su sigurno električne ploče, bor za tranzistore tipa p, fosfor za tip n, pojačani podešavanjima potencijala u samim tkivima, slično nervima samo uz više kontrole, rekao bih, razlika je kao između samoupravljajućih tranzistora i obične žice, možeš učiniti znatno više na taj način nego što si u stanju s prostim nervima kakve mi posedujemo, ista stvar kao razlika između ovih starih vakuumskih cevi i mikročipa u najmanju ruku
     drži to čvrsto
     sranje zakleo bih se da se ona ruka pomerila oni kopaju po njoj pa se i ne čudim
     ima dakle tranzistore tipa p i tipa n za različite
     zar ne misliš da bi trebalo da se povučemo dok ,ne shvatimo šta je, do đavola
     Hendrikse dodaj mi tu bi sponu, mislim da ima još nešto, izgleda kao
     evo, pomoći ću ti da ga dohvatiš
     Nešto slično mielinskim koricama, ali deblje, ima silikonsku oblogu takođe, čekaj ovde pazi svoj daaa tako je tkiva su stravično suva ovde
     moram da razrežem ovo
     dodaj mi to
     u redu pitam se šta je nešto tvrdo ovde neš...
     Od jednog žestokog suvog pucanja trgle su se glave svih koji su se nalazili oko golemog trupla, u istom trenutku kada je čovek uzdrhtao i silovito se zatresao. Napon ga je prostrelio i silom mu otvorio usta, izazvavši čegrtavo ispuštanje vazduha. Njegov pomoćnik takođe je za tren doživeo udar koji se preneo u talasu, prikovavši ga za pod, a onda se pomoćnikova ruka zgrčila i ispustila sponu, tako da se struja prekinula i on se sručio na pod, ostavši gotovo neprimećen budući da se prvi čovek sada toliko mahnito tresao i trzao da su svi zabezeknuti pogledi bili usredsređeni na njega. Središnje pumpne komore u srcu, koje su počele da se opuštaju u svakom normalnom ciklusu u trenu su doživele ventrikularnu fibrilaciju, tresući se i udarajući jedne u druge, što je prouzrokovalo zaustavljanje krvotoka. Čovekove oči su kolutale dok je struja kružila kroz njegove ruke do njegovih stopala i u masu broda. Grupa oko njega stajala je nepokretno i zurila sve dok jedna žena nije dograbila neki plastificirani instrument i snažno ga udarila, te mu oslobodila ruku. Čavek je, oslobođen, pao na pod. Nika je ispustila instrument i klekla pored njega. Prostorijom se raširio žamor.
     On vidi da ništa ne može učiniti, naravno, da, dok čovek pada - lutka s prekinutim žicama i izvrnutim očima. Nika izvodi završni udarac, uvek je najbolji udarac u jaja, govorio je njegov otac i on vidi šta će se dalje dogoditi: uzdasi i uzdrhtalo zaprepašćenje oko golemog tela, formiranje grozda ljudskih bića koja iznose čoveka napolje u deo za vakuumirane i retrosterilisane uslove, gde mogu da mu raseku zaštitnu odeću i postaraju se za ugljenisano meso, s izgledima da spasu jednog čoveka, to da ali ne i drugog, sve će to potrajati predugo, a mora da je struja bila visokog napona, ona najopasnija vrsta pražnjenja, bilo bi lakše da je u pitanju bio samo visoki napon ali ne to je...
     On trepće, osećajući vlastito blago znojenje i jak miris šuštanja stopala, mrmljanja zaplašenih ljudi oko sebe, njihov iznenadan gorak znoj koji ispunjava vazduh pre no što ga i sami osete
     ...ovo je neverovatno, mora da je posredi bilo električno pražnjenje koje odgovara biološkom sistemu, niska voltaža, visoka struja, uskladištena možda negde u elektrohemijskim baterijama koje oni sadrže, tečnost sa metalnim solima u izolovanim vrećama, veoma složen način da se skladišti energija na jednom kiseonikom siromašnom, surom, u crvenu prašinu ogrezlom matičnom svetu, te tako ona stvar na kolicima...
     Najdžel se povlači dopuštajući da se ostali zguraju pored njega da bi videli slično komešanje i besmislenu oslobođenu napetost raspršenu u uzmuvanu aktivnost s one strane vizira, osećajući u nozdrvama bujajući naboj ljudske životinje kao plemena - ta stvar je živa, živa ali umrtvljena, mora da i dalje oseća spoljašnje ubode, ali samo kroz maglovitu zamrljanost hibernacije, mudra, eonima stara taktika koja se sastoji u dozvoljavanju da se unutrašnja peć stiša, nasuprot vrhuncima i padovima sisara u njihovom očajničkom pregnuću uslovljenom glađu; sačekati kraj sveta, povući se u dugu smotrenu neaktivnost, to je ono što hladan proračun poučava, ne biti od vruće sorte kakvi smo mi, ne biti rob jednog te istog metabolizma, ne kada se zna da je meljava istorije tako spora, tako fina
     ...gomila sada uzmiče od prozora bez razmišljanja, sa elipsastim O na svim ustima, uzbuđeno dahtanje, uskomešana vrelina u krtom vazduhu dok se Najdžel okreće, naslućujući i opažajući kako se ljudski stvorovi raštrkano udaljavaju od kolica, Niku dobrano napred dok pomaže ranjenom čoveku bacajući sada pogled unazad sa razrogačenim očima viđenim kroz mehur šlema, dok EM-stvor ispunjava komunikacione linije zukavim čegrtanjem, nečim što liči na uzdah oživljavanja i sa mukotrpnom sporošću podiže jednu nogu, bori se, pronalazi oslonac, okreće onu veliku pravougaonu glavu - ah, da, najduža osa može da odgonetne sve talasne dužine kraće od njene vlastite, te tako, da bi stekla najbolji pogled, da bi izoštrila sliku, rotira glavu sve dok se dugačka ivica ne poravna s pravcem koji on želi da oseti i mozak instinktivno uskladištava sliku, raščišćava maglu nepreciznosti, a ta glava - klimava i slaba uspravljena jedino zbog smrtne pretnje, sagoreva svoje anaerobičke rezerve za konačnu bitku - rotira ponovo. Mrežasta i voštana koža lovi svetlost, ruke mlataraju da bi se uhvatile za nešto, noge pipaju tražeći oslonac, ne bi li se biće uspravilo, još jedan ljutit prasak radio-buke kroz komunikacione linije
     ...ali ovaj signal mora biti samo zarad definisanja, percepcije, da bi se shvatilo, podseća Najdžel sam sebe...
     ono dohvata ivicu kolica, vuče se na boku, ruke hrle napred, glava je sada oborena nadole, noge se spuštaju na pod, teško bešumno ako se izuzme hornetsko zujanje u komunikacionim linijama i hitro se ispoljava onako gorostasno u odeljku
     ...Najdžel oseća kakvo je; o metalne površine odbijaju se radarski pulsevi, koje to stvorenje emituje da bi 'videlo' svet i u isti mah se predstavilo, taj puls je njegov potpis, te sada, kada mu jedan univerzum, toliko čvrst pod nogama, otpevava i ćeretavim odjekom vraća to ime, ime izlomljeno i bezosećajno, ni po čemu slično načinu na koji bi mu njegova sabraća uzvratila tu pesmu, ne, u zvečećem maniru metala oštrih ivica ovaj svet mu baca ime natrag s prekorom i ravnodušnim odbijanjem, nigde zaštitne tišine neba iznad glave, umesto toga samo gomilanje odjeka, glasovi i glasovi, sav taj ćeretavi mucavi bezumni haos, tvrd i neprijateljski, razvikano crnilo.
     Biće se zateturalo. Prošlo je petnaest minuta i ono je još na nogama. Štapaste noge drhte. Ono čini jedan kolebljiv korak osećajući oslonac u glatkom kamenom podu. Sporo, ubitačno sporo. Glava se okreće uz blage trzaje, naginjući se na jednu pa na drugu stranu. Nastojalo je da izoštri svoju definiciju ovog metalom oivičenog sveta.
     "Pogledaj ta kolena koja drhte", reče jedan čovek u blizini. Najdžel pređe pogledom preko tog čoveka i njegovih sadruga. Na sebi su imali glatka odela, a u rukama pregršt teške opreme.
     "Ističe mu energija", obrati se Najdžel Tedu, koji je stajao pored njega napeto osluškujući svoj ušni priključak na komunikacionim linijama.
     Ted klimnu jednom, dvaput i isključi komunikacije. "To je ono u šta smo verovali", reče on.
     "Bilo je u nekoj vrsti faze uspavanosti", reče Najdžel. "Posedovalo je ipak rezerve za vanredne slučajeve, to je očigledno. Nešto..."
     "Procenićemo to kada ga raspolutimo", reče Ted. "Raspo...?"
     "Hendriks i Kafafahin su mrtvi. Ubijeni električnom strujom."
     "Hm."
     "Vreme je da prestanemo s glupiranjem", reče crvenokosi čovek.
     "Velim vam da možete da pustite da se stvar isprazni i naprosto budete obazriviji sledeći put. Nema nikakvog razloga..."
     Ted se naglo okrete prema Najdželu. "Gledaj svoja posla. Dva čoveka su mrtva i ne želim više da rizikujem. Direktive su jasne, držimo se konvencije u vezi s tuđinskim oblicima života - velikim, u svakom slučaju - osim ako ljudski život nije ugrožen."
     "Istina je. Ali..."
     "Nema nikakvih ali, Najdžele. Fric..." Ted mahnu onom riđokosom tipu... "kada padne, sačekaj pet minuta pre no što uđeš. Zatim primeni preliminarnu rutinu biopsije - onu koja je predviđena za krajnji slučaj."
     "Nema nikakve potrebe da ga ubijete", reče Najdžel ravnim glasom. "Mislim da možemo razumeti šta je uzrokovalo onaj..."
     "Neću ništa da rizikujem", reče Tad neosetljivo. Jedan kraj njegovih usta iskrivio se u neveselo cerenje. "Držite se dalje od toga kada uđete", doviknu on obližnjem timu. "Bez kontakta."
     Najdžel iskorači između Teda i ostalih ljudi. Kada bi samo mogao da skrene pažnju ovog čoveka sa priprema i poturi mu neku misao na vrh adrenalina... "Verujem da mogu, ako me pustiš da uđem tamo, da odgonetnem šta se dogodilo. Ta stvar mora da poseduje skladišne tačke, unutrašnje kapacitore. Možemo ih odrediti uz pomoć X-zraka. Potom mogu da izvedem ostalo..."
     "Neću da izlažem opasnsti bilo koga u ovom slučaju. Pogotovu ne tebe, Najdžele." Suv osmejak.
     "Kada bi odložio to naređenje samo za prokletih deset minuta..."
     "Ne. A sada oladi i pusti me da razmišljam." Ted stisnu vilice i utanji usnama škrgućući pri tom zubima. Pažljivo ih je trljao napred-nazad dok su mu vilični mišići poigravali.
     Jedan nagao pokret u odeljku. Najdžel je posmatrao kako EM-stvor posrće, s glavom koja se klatila. Šutnuo je nogom jedan red elektronike. Ruke su se beskorisno njihale, hvatajući fantomski odražene slike od zidova, nesposoban da pronađe ključ koji bi otključao ovaj zbunjujući svet.
     Pao je.
     Oprema se rasula na sve strane. Visoka figura padala je polako, pokušavajući da se zadrži, da ostane u uspravnom stanju. Nije uspela da pronađe ravnotežu. Ruke mu se zgrčiše i oštri nokti na krajevima šest zašiljenih čvornovatih prstiju kresnuše varnice iz kamena. Bez zvuka. Udario je nogom jednom, dvaput, iscrpevši poslednju jedinicu uskladištene bioenergije.
     "Pripremite se!" reče Ted suvim i tihim glasom.
     Najdžel osmotri ljude i njihova napeta lica. Okrenuo se i otišao umoran i zgađen.
     
     Najdžel je izoštravao žižu fazno-kontrastnog mikrosoapa. Biolozi su hiljadu puta obradili ove komadiće tkiva i on je pročitao njihove preliminarne izveštaje, no želeo je i lično da vidi kako stvar izgleda.
     Ono stvorenje posedovalo je mnoge organske sisteme koji su postojali i kod zemaljskih vrsta. Jetra, s ćelijama dvostruke membrane, klinastim komplikovanim ribozomima. Naboran siv mozak. A glomazno telo koristilo je ista ekonomična ulaganja, snopove cevi, potporne šipke i obrtne džepove, koji su se na jednom mestu lepezasto širili, a na drugom spajali.
     Ali čvrsta ruka evolucije otklonila je neefikasnu hemijsku potpalu, koja je predstavljala pogon zemaljskim životinjama. EM-i su uškladištavali električnu energiju u velikim cilindričnim kapacitorima i praznili je u praskovima kada je to bilo potrebno. Kapacitori su bili sazdani od slojeva membrana, s finim naborima kao kod harmonike, s tim što je sve to bilo umotano u jedno tkanje slično turskom peškiru, kako bi se slikovito mogla prikazati epska bitka za površinu. Svaki kapacitor predstavljao je šumu manjih kapacitora - izolavanih i opremljenih odbojnicima, kako slučajno savijanje tela ne bi izazvalo pražnjenje dragocene zalihe.
     Najdžel isključi mikroskop. Kada ideja jednom sevne, sve odjednom deluje prirodno. Na Izisu je vladala oskudica kiseonika zbog sveg onog sumpora koji je bljuvao iz tla da bi uzaptio vazduh. Priroda je stoga posegla za jednim posve nehemijskim metodom stvaranja velike životinje koja rasipa energiju. Nije pametno zarobiti energiju u hemijske veze i nositi tu masu zajedno s telom. Bolje je umesto toga jesti onu hranu koju možeš pronaći, a potom procesovati hemikalije, čuvajući energiju u zasebnim pozitivnim i negativnim punjenjima. 'Nervi' sazdani od silikonskih pločica sudelovali su unekoliko u ovome, a ostatak posla obavljao je stomak čudnog izgleda.
     Nikada niko na Zemlji nije postavio hipotezu o elektrodinamičkom digestivnom ciklusu. Pa ipak, kada jednom uvidite logiku...
     Najdžel počeša nos potpuno uubljen u misli. Nije bilo loše ni beznačajno videti unutrašnje organe, ali kako su EM-i stvarno živeli? Na koji način su došli do ovog oblika? Ključevi su mogli da se nađu tamo dale u onom surovom mutnom pejzažu.
     Bob Milord je odredio nov raspored istraživačkih timova u svetlu otkrića proizašlih iz smrti onog EM-a. Najdžel je dobio sekundaran posao u istraživanju zajedno s momkom po imenu Dafler. Ponovo je počešao nos. Možda će mu se ukazati prilika da uluči nekakav ključ rešenja. Možda.








6.
     Škripeći, zveckajući, škljocajući, Najdžel pojačava brzinu. Iza njega Dafler ima problema sa svojim levim lokomotorom: neće da primi pun gas. Ako bi uspeo da mu se nametne kao vođa, Dafler možda nikada ne bi uhvatio priključak i Najdžel bi mogao da dela s određenom slobodom, da sledi svoj nos...
     Hej čekaj, rekao sam.
     "Ima nečeg u onom pravcu..."
     Rekao sam ti da sačekaš i to sam ozbiljno mislio. Slušaj, Najdžele, Milard je bio sasvim jasan. Ili ćeš se povinovati mojim naredbama na terenu ili ću te vratiti kući.
     Najdžel usporava. Znao je da mu ovo neće upaliti, ali mu je nešto iznutra govorilo da je vredelo pokušati, nešto uzvišeno i vragolasto, što je izbilo kada je ponovo osetio svoje stabilizatore i zarivanje lokomotora u Izisovu koru. Osećao je da će ovo biti njegova najbolja prilika, možda i jedina prilika da vidi EM-e onakve kakvi stvarno jesu, a ne kako su prikazani na 3-D ili u suvoparnim izveštajima, što ga je sve skupa udaljavalo od pravog iskustva; odabiranje spektra, podataka, nalazišta, rascepkanost informacija nužno je iskrivljavala proste činjenice percepcije i lišavala ih istinitosti.
     Sada sam osigurao ovo bočno kućište. Eto me za tobom.
     Najdžel se blago osmehuje pomišljajući na hladnu kamenu untrašnjost engleskih katedrala, bogosluženja koja je tako dugo predano pohađao, mali dečak zabezeknut pred visinom granitnih stubova i svečanom težinom samog bogosluženja i onim Neka gospod! bude s tobom, Amin i sa tvojim duhom, nafora mu pali jezik blagom ali prožimajućom vezivnošću, obećavajući da će na kraju on ustati, jedan krvav čvor koji prevazilazi izanđalo telo, spreman da se preda noći, uzmi, jedi, ovo je moje telo i moja krv, jedi sve, prožderi univerzum tmine što curi ispod vrata u toplu narandžastost porodične dnevne sobe, njegov otac sedi u onoj stolici za ljuljanje, gricka usnu dok sluša, ljuljajući se, ljuljajući, njegov sin govori u hotimično prigušenim tonovima sličnim dugim ravnim notama koje dopiru iz nekog organa dok pregledaju kolekciju, novčići zvone na tanjirima, granit gladak i hladan uzdiže se u nebo, roker će veli on ući u raketu, razlika je samo u par slova. Oče, Oče koji si na nebesima. Oče koji jesi u luci sada...
     Izgleda kao da su se ponovo uputili na sever, prenu Najdžela i on uključuje ekran u šlemu. Crvene tačke. Merač vremena pokazuje kako oni zamiču uz dolinu podalje od kovitlajućih vetrova Oka. Kreću se brzo. Brže, kaže Aleks, no što su EM-i ikada putovali otkad ih on posmatra, tempom koji zahteva više energije no što okolina s niskim procentom kiseonika može pružiti. Aleks je zapazio aktivnost u ovoj dolini pre više od nedelju dana. Ali druge tačke na površini imale su prednost, i do časa kada se velika zdela usredsredila na ovo područje, jedna nova oluja se stuštila iz pravca Oka. Dolina je bila osuta vulkanskim otvorima koji su se dimili. Prašina se vrtložila u visokim stubovima vreline, u vazduhu zasićenom vodom, amonijakom i ugljendioksidom.
     Najdžel okreće optičke instrumente naniže, da bi proverio vlastiti hidročelični oklop, na mestima gde mrke mrlje prskaju serijske brojeve na robotima, cureći u prugama prema tlu. Pada blato. Sumporna prašina pada sudarajući se s vulkanskim vazduhom. Izgleda čudno da EM-i pretpostavljaju ovu klizavu, tutnjavu, mračnu dolinu onim dolinama ispod padine, gde je voda čista a vazduh sadrži samo fin prah prašine sa Oka, koja preživljava vlažne vulkane.
     Stušti se na istok, Najdžele uhvatio sam neke, oštre mikrotalase koji dopiru odande.
     On tandrče preko mokrih stena i kreće niz padinu. Iluzija se poboljšava kada ga polje fidbeka ubacuju u mašinski dinamički sistem sve jasnije i jasnije, spretan bezbedan pokret servoa prenosi se do njega, dok široko stapalo gaca klamp-klak izazivajući u Najdželu osećanje kao da krupnim koracima prelazi preko neravnog terena u čizmama od skafandra, čak i predstavu stabilizatora, čije se zarivanje u tlo kao talas prenosi u mišiće lista, stežući i opuštajući butine, kičma jezdi na svojim diskovima, ruke se njišu da bi se održao postojan korak, postojan, dok hidročelik zveči kraz ovaj zamućeni svet, zureći u stalno prmenjive slojeve prašine prošarane životom, ovaj gust vazduh - hemijska fabrika gonjena s jednog kraja, silama plime koja razdire tlo, potiskujući naviše planine Oka, režući kroz zapečene slojeve stena, bušeći rupe u visokim planinskim dolinama, posvuda bacajući vlagu i garež prema nebu, zaogrćući nebo zanavek tako da EM-i nikada nisu mogli da upoznaju zvezde, osim možda u jednoj noći u hiljadu godina, kada se prašina slegne, a srebrne tačke zablistaju u neizmerju, ali EM-i nemaju oči - da to vide.
     Hvataš li ti ovo, Najdžele? Nekakvo pucketanje na dve stotine megaherca.
     "Tačno nešto malo ispod šesnaest stepeni odavde."
     Ja sam izračunao sedamnaest zarez dva. Približno.
     "Uputimo se tamo."
     Trupnuo je nogama o tlo. Servoi su pretvorili ovu kretnju u skok, koji ga je poneo preko kanjona s mrkom vegetacijom i spustio ga uz zvuk mrvljenja kamena na ispust od uglačanog balzata. Stopala su se okliznula, ali se robot ispravio na vreme. Pet metara vidljivosti uz pomoć optičkih instrumenata. Kiša mu je zamagljivala sočiva. Ponovo je skočio, dobivši potisak kada su se stražnji hidraulici aktivirali, uz jedno vuuuš, i sada leti iznad ukovrdžanih bledoplavih žbunova biljaka, glibavih i poleglih pod granama odebljalim od blata. Radio-oplata pucketa, narandžasto obojeni vektori pokazuju ravno napred - ne jedan izvor, to sada može da vidi, ali raštrkane mrlje i pramenovi radio buke emituju se na oko dve stotine megaherca, iako bez fiksirane frekvencije, neki odaju oštre šištave zvuke, dok drugi gruvaju duge obrasce, koje Najdželova elektronika uobličava u akustično čegrtanje, cela ta graja zvuči kao kada gomila gazi po izlomljenom staklu.
     Samo proveri s Aleksom. Nema nijednog EM-a unutar jednog klika. Mora da je posredi neka druga životna forma.
     "Slab signal. To može objasniti zbog čega Aleks ne može da ga uhvati. No ipak..."
     Kroz tamno kavitlanje pomalja se jedna stenovita ispupčena ivica. Najdžel skreće ulevo, pritisikajući IC. Vidljivost se poboljšava. U stanju je da vidi niz kanjon, mutan u krvavocrvenom kupanju svetlosti Raa. "Ovde stene izgledaju kao da su obrađivane." On pažljivo stupa napred. Nije vidljiva nijedna živa forma. Zidovi kanjona su išarani i izbrazdani, a dugačke udubine vijugaju naporedo. Okreće prekidač na dve stotine megaherca i pucketanje i praskovi ga zaglušuju, dolazeći iz useka u stenama. "Deluju kao da su veštačke." Šavovi su opervaženi neobičnom srebrnastom tvari. Najdžel pruža hvataljke, grebe to.
     "Ovaj materijal je provodnik, antena." Okreće se. Nalazi se u velikom ograđenom prostoru, sličnom koralu. Kroz tminu vidi pećinu udubljenu u steni, pećine s ovalnim otvorima ali i četvrtastim, odnosno trouglastim. "Pa to je neko selo." Praskavi zvonki radio-pulsevi dopirali su od nekakvih oznaka pored ulaza, vuuk vuuk od ovalnih, šaak šaak od pravougaonih. Ostale oznake lajale su i mrmljale sa gole stene. Ulične oznake? pomišlja Najdžel umalo se ne saplevši o izbočine u muljevitom tlu, vijugave obrasce koji na prvi pogled nisu imali nikakvog smisla. Korača niz kanjon, svestan da će trake zabeležiti sve ovo, kao i da će tuce stručnjaka imati tuce ideja o ovome do trenutka kada on siđe sa servo-rampe.
     Otkrio sam još jedan, veoma sličan kanjon. Procenjujem da se nalazim oko pet stotina metara istočno. Ako bi ti...
     "Sačekaj."
     Pred njim su visila upredena užad, pričvršćena za zidove kanjona: pružala su se na oko šest metara iznad tla. Na tim konopima visile su ploče od srebrnastog materijala, s tim što su neke od njih odavale horsko sazvučje radio-pucketanja, dok su druge ostajale neme. Najdžel se približava. "Mislim da... mislim da da su to to... Superprovod... Super pro sup pro provod... superprovodljive ploče..."
     On se okreće, beži, ne želeći da oda svoj radio-spektar, ali ga ovaj posprdni zid odjeka zbunjuje. Zaustavlja se stotinu metara dalje, zaklonjen kamenom izbočinom, i govori: "Pretpostavljam da poseduju neke složene, pa, prostorije. Način da obezbede izvesnu privatnost, rekao bih... Ne, to nema smisla. Zbog čega bismo ih sebi predstavljali kao bića koja razmišljaju. Ne, to mora biti neka vrsta pojačala, model, pa, razglasne stanice? Ja ne..."
     Najdžele, ti si pometen. Ne misliš li da bi trebalo...
     "Odjebi to. Slušaj, dovedi jedan tim ovamo da pregledaju ovo, ovo selo!"
     Svakako, učinićemo to. Samo nemoj da si toliko...
     "Tebe to još nije počelo da muči, Herb?"
     A? Šta nije po...
     "Superprovodnici. Na koji način su EM-i bez ikakve preostale tehnologije i bez ikakvih preostalih gradova, načinili superprovodnike?"
     Oh. Pa, postoje oni sateliti. Možda...
     "Dobro sam pogledao te ploče. Izgubile su boju. U njima se zapažaju pukotine. Izgledaju kao da su bile sklapane i rasklapane mnogo puta. One su stare, dobri moj druže. Stare."
     Sledeći tim je na zadatku, čekaj da vidim, kroz šest časova. Zatražiću da pošalje biopodatke. Ali stani, želim, takođe, da pogledam to tvoje selo. Biću tamo za...
     "Čekaj. Ostani gde si. Ili možda još bolje, povuci se."
     Zbog čega? To je samo...
     "EM-i se smucaju unaokolo. Tako Aleks kaže. Upravo smo nabasali na nešto što podseća na selo, je l' tako? A zanimljivo je da razlog zbog koga do sada nismo uočili nijedno ovakvo mesto počiva u činjenici da su ona stalno bila zaposednuta. Nismo želeli direktan kontakt pa smo prenebregli ova sela."
     Zvuči prihvatljivo. Međutim, mi ne možemo...
     "Ali niko zapravo ne napušta selo. Ostavljaš tamo..."
     Kroz kovitlajuće pramenove magle boje rđe iznenada se pomalja jedna sen. Najdžel se povija iza kamena, s grčem na licu i prekida radio-emitovanje. Ostavljaš tamo slabe, stare možda decu - ali ih ne ostavljaš nezaštićene.
     Najdžel saginje glavu, znajući da ta kretnja nema analogiju kod letelice kojom upravlja ali ipak je čini, svestan da bi mu distanciranje od mašine u ovom času smanjilo efikasnost. Sakriti se, šćućuriti se, izbeći palacavi radar stvorenja koje se približavalo, nadajući se da odelo reflektuje na način na koji to čini neki nezanimljiv sivi kamen.
     Jedna mrežasta noga stupa na prednji deo njegovog postolja. EM-stvorenje se nadnosi, nadvijajući se više stene, dok mu se glava obrće i traga, a stopalo pritiska. Ploče na talasastom postolju se ugibaju. Jedan motor je zacvileo u znak protesta, a onda namah zamukao. Strujna kola zuje, upozoravajući. Najdžel oseća kako se tup pritisak preobraća u oštar prodoran bol. On se bori protiv nagona da ustukne, da se iskrade ispod ovoga.
     Prebacio sam se na K-traku, Najdžele. Nadam se da je primaš. Tvoj biper 'Prvi maj' upravo je upao. Treba li da se uputim u taj kanjon?
     Najdžel odlučuje da se upusti u rizik emitovanja. Ako Dafler uđe u vidno polje, u pokretu, EM stvorenje će to izvesno registrovati, znaće da ima čudnih pokretnih stena u selu. Prebacuje se na K-traku i odašilje jedno "Stop!"
     Trenutak sleđenosti. EM se zaustavlja teturajući se, s dva stopala na Najdželovom cvilećem postolju. Neka pobočna tračica K-trake mora da je prošla kroz njega, iako se čini da EM-i emituju i primaju signale mnogo veće talasne dužine.
     EM se kolebljivo naginje napred, pipajući putanju. Jedno stopalo se podiže, potom i drugo. Odlazi dalje uz kanjon. Najdžel hvata pevušeće radio-praskove, dok stvorenje ehoom određuje sopstveni položaj, beskonačno odašiljući svoje 'ime' i primajući reflektovanu šifrovanu sliku sveta, obojenu istim tim 'imenom' - kanjon, metalaste ogrebotine, ploče superprovodnika, nebo nad sobom, koje je prazno, ako se izuzme tiho mrmorenje Raa. Najdžel se pita, posmatrajući njegovo mukotrpno i sporo napredovanje, kakve su posledice ovog načina viđenja - na EM-ov način mišljenja, ako je 'misliti' uopšte bila prava reč. Njemu svet večito odgovara u fragmentima vlastitog imena, poput nekog uverljivog hora koji u isti mah EM-u kazuje ono što ovaj treba da zna, ali mu i potvrđuje vlastitu individualnost, njegov značaj u samom činu definisanja ovog sveta. Kada EM ne bi 'izvikivao' svoje ime, svet bi bio samo nula, tišina. Ali čim on progovori, svet namah oživi. Samo su sabraća EM-i oni koji emituju. Svaki odašilje unekoliko različite talasne dužine, tako da romor zajednice ni u kom slučaju ne zaslepljuje. Najdžel se pita kako je jedan usamljeni EM otkrio Zemljin tihi šapat, glas koji se periodično javlja kao slabašna tačka na nebu, a koji nije značajno drugačiji od Raovog mrtvačkog mrmljanja. Možda je neki usamljeni EM meditirajući video to, ispitao i naslutio postojanje drugih inteligencija u zjapećoj praznini.
     Najdžele, Bob traži da dođem do tebe. Dolazim. Uz kanjon, kursom severno na trideset osam. Tvoj podsistemski signal je oštetio...
     "Tiho!"
     Slušaj, EM se udaljava i Bob je došao na ideju da bih mogao proveriti tvoje sisteme pre no što pokušamo da te pokrenemo ili...
     "Dođi ako baš prokleto moraš, ali budi tih." EM je iščezao kao da ga je progutala sumorna crvena tmina. Najdžel pilji oko sebe i zapaža nove tragove urezane u stenu, pušta da mu oči slede kose linije što se pružaju niz kanjon. Iz ovog ugla čitav nacrt odjednom postaje očigledan. Uvale se ukrštaju, tvoreći mrežu koja je usmerena naniže, ugibajući se tu i tamo u male rupe blizu zidova kanjona: cisterne. Još dalje, jedan nalet vetra za trenutak raščišćava vazduh i Najdžel opaža odvodni kanal, mrku stenu koja ga čini izanđalim i nagriženim, ali ipak funkcionalnim, a iza toga grub basen za hvatanje vode. Tako dakle, EM-i ovde skupljaju vodu, skladište je. Ali nema nikakve poljoprivrede.
     Uhvatio sam te na IC, Najdžele. Samo ostani tu gde si, ne pokušavaj da se pomeriš.
     "Rekao sam ti, mani se emitovanja."
     Nema nikakvih problema, siguran sam da...
     Približava im se zapanjujućom brzinom s visoko uzdignutim kolenima. Vere se po kamenčinama. Dafler se pomalja iz velova prašine i ne vidi EM-a koji nadire s istoka. Dafler je hidročelični hodač kao i Najdžel, i on gleda kroz napred užižene i magnetski podešene optičke instrumente, tako da je slep u odnosu na istočnu stranu, osim ako ne okrene svoju senzorsku glavu; ali dok on teško korača napred, nalazeći se sada na svega nekoliko metara od Najdžela, i dok ponovo pada gusta prašina ispresecana belim prugama, EM se baca i pogađa Daflera otpozadi. "Kotrljaj se!" viče Najdžel, ta reč mu se otima sa usana u zaprepašćenju, ali Dafler ne može da povuče prednje noge na vreme, te se hodač pretura tarući se o stenu dok narandžaste varnice krešu u vazduh, a EM stupa preko prevrnutog robota koji sada izgleda tako slabašan. Najdžel uzmiče od tamne gorostasne prilike, posmatra kako se njena glava naginje i okreće od Daflera prema njemu, ta stvar je sigurna u pogledu toga gde se on nalazi, mora da je još ranije utvrdila njegov položaj i, ne odajući nikakav znak, naprosto je sačekala da oni izvire, Dafler sada viče moram da prekinem nešto me je udarilo dok se ogromna glava njiše. Najdžel oseća kako se Dafler stropoštava na njega, tresući se, noge su mu kao morska trava i on oseća iznenadno pucketanje radio-pulseva, jednu visoko strukturiranu formu talasa, a zatim i glasan hrskav zvuk nalik na prženje sala dok EM podiže Daflera i baca ga na Najdželovo postolje, krckav, žestok bol, sjajan prasak zelenog...
     Medmon se pokretao sa svojom pravouglastom užurbanošću, njuškajući ga, šumeći nešto za svoj račun. Najdžel je ležao pasivno, želeći da se ovo što pre završi. Oči su mu bile uprte u tavanicu.
     "Ta stvar je zasigurno odnela tebe i Daflera u čistilište", reče Bob Milard nehajno.
     "Nahrupila je kao šišmiš iz pakla. Inače, siguran sam..."
     "Ni u šta nismo sigurni, Najdžele."
     "Pa, ja jesam siguran da ne želim da me ta stvar", lupio je pesnicom po dodatku na medmonu, "njuška. Tako ti Boga, Bobe, ja sam bio zaštićen servo-kapsulom; nisam bio nag na Izisu. Ni u kom slučaju ne mogu biti ozleđen."
     Bob sleže ramenima. "Ovo je SOP, po mišljenju zdravstvene službe. Bilo kakav veći udes i čovek mora da prođe kroz ovo."
     "Zašto onda Dafler nije ovde?"
     "Njegova jedinica bila je pretvorena u kašu, eto zašto. Još uzimamo dijagnoze sa nosača i unutrašnjosti kapsule njegovog hodača. Tvoj je - čitav kao rajsferšlus."
     "Mora da se EM razbio o moje spoljašnje kolo. To bi moglo da objasni zatvaranje u čitavom..."
     "Maglo bi. Stvar je, međutim, u tome što se ne možemo vratiti tamo i smesta proveriti. Moraćemo da pričekamo."
     "Zbog čega?"
     "Čitavo jato EM-ova sleglo se u ono tvoje 'selo'. Ted i ja smatramo da se ne smemo izložiti daljem kontaktu s njima u ovom času. Oni su, takođe, u stanju iščekivanja."
     "Hoću da ispitam one superprovodnike."
     "Isto to želi polovina posade."
     "Onda možda..."
     "Nema ništa od toga, Najdžele", osmehnu se lenjo Bob. "EM-i će braniti taj grad, ili šta je već posredi. Znaš, u svemu ovome izgleda da si zaboravio zbog čega sam te slao dole."
     Najdžel je shvatio da će morati da prođe kroz ovu malu uzgrednu igru da bi otkrio koji pametan potez ovi 'veliki stratezi' imaju na umu. "A to je bilo?"
     "Da provališ šta ih čini tako nervoznim."








7.
     Ta tačka na Izisu, koja leži tačno ispod Raovog sjaja, goletna je i vrela; njena tupa vrelina padseća na nemilostivu mašinu.
     Vazduh struji od Oka, zaogrćući tlo prašinom, a senke zamućuju obličja koja se kreću padinama. Planine iznad njih mrmore poput starca koji kune u snu.
     Jedan udar talasa izaziva mreškanje kroz oklop robota, nova promena tla koja se dešava u beskrajnom bućkavom cikliranju i recikliranju kore. Potresi, klizišta i naviranja izbacuju sveže gvožđe koje liže vetrove i vezuje kiseonik. Vulkani bljuju vodu koja se zatim, pod dejstvom nasumičnih energetskih fotona, razlaže u vodonik i kiseonik, elemente koji hrane ovu ekologiju što prianja uz površinu, tvoreći slabašan život što trpi udare, milione malih smrti i suvu golet. Oluje zasipaju planine prašinom, a urlik nikad ne prestaje u ovim uzanim dolinama, šupalj i prazan jek bez nade za promenom, piskav i dalek, baš kao da se sam vazduh istrošio.
     On se kreće klamp-kramp olovno teškim koracima koji ga nose preko muljevitog dna doline prema brdima. Keramičke obloge njegovih hidraulika stružu, a gorak ukus stimulativne tablete širi mu se ustima. Napred.
     Dafler predvodi, a žena po imenu Bigs približava se okupljenim EM-ima sa drugog kraja vulkana. Narandžasti blesak: planine mrmljaju i tlo je načas okupano u svežoj svetlosti. Prašina se proređuje, dok vlažni vulkanov dah spira mrlje sumpor dioksida s Oka. Aleks nikada nije video da su se EM-i grupisali na ovakav način na radio-kartama. Nešto ih je dovelo ovamo, podaleko od onog 'sela', te se sada jedan tim približava EM-ima dok druga, veća ekipa ponovo zaposeda 'selo' da bi ispitala ploče superprovodnika, uvukla se u pećine i doznala ono što je moguće doznati. Dafler, Najdžel i Bigs su diverzija, zapravo jedna naknadna misao, sa zadatkom da posmatra EM-e i ništa više od toga. Ako se ukaže potreba za uspostavljanjem kontakta, onda će to obaviti stručnjaci, šifranti i analitičari, koji ćutke sede i, onako ozbiljni i stisnutih usana, čekaju nove ulazne podatke. Biomedicinari su ulovili do sada mnoštvo malih životinja, secirali ih, ali nisu pronašli ništa što bi bilo pandan poluprovodničkim nervima i mozgu EM-a. Životinjsko carstvo Izisa je slabašno, obično, uslovljeno nedostatnim hemijskim procesima oksidacije u atmosferi u kojoj gvožđe i sumpor kradu kiseonik u svakom ciklusu, ostavljajući da život zgrabi ono što može, pre no što se kiseonikom bogat vulkanski vazduh svakih milijardu godina ponovo ne veže u gladne stene. Pa ipak, nije kiseonik ono što EM-i traže u blizini vulkana, Najdžel shvata to, posmatrajući njihove pokretne mrlje na ovom ekranu-shemi. Oni se ne okupljaju tamo gde se spušta rominjajuća kiša koja donosi kiseonik.
     Opazio sam jednog prema jugu. Uputuo se prema meni. Ne pomeram se.
     "U redu." Dafler je zvučao stegnuto, obazrivo. Morao je, do đavola, posle svega takav i biti. Predlažem da se usmeriš na to, sledeći osu koja prolazi kroz mene. Na taj način neće primetiti bočno kretanje.
     "U redu."
     Najdžel se ukopava radeći nogama. Nešto šmugnu pokraj njega. Jedan stvar nalik na glodara, trčao je koliko su ga noge nosile. Životinje su ovde posedovale anaerobičke zalihe, baš kao i zemaljske životinje, ali one su bile slabe i trajale su svega nekoliko minuta. Kada ih potroše one su prinuđene da uspore do stepena diktiranog zalihama kiseonika. Najdžel zuri preda se. Oblaci jezde nebom, privučeni konvekcijom u blizini vulkana, a ružičast, iskričav sjaj što se cedi naniže podseća Najdžela na auru iznad udaljenih gradova u plamenu, onako kako su gradovi bivali progutani još od vremena drevnog Egipta, biblioteke u plamenu, Aleksandrija...
     Prošlo je pored mene.
     Još jedna životinjica protrčala je s leve strane.
     Začuo se razgovetan Bobov glas.
     Mislim da treba da se primiriš, Najdžele. Ne želiš valjda da se ponovi ono od prošlog puta.
     Najdžel poslušno zaustavlja sve servoe, spušta se na tlo, smanjuje noseće talase na X, K i R-traku. Urlanje vetra. Narandžasti blesak iz kratera visoko gore. Nešto se kreće: veličine psa, četiri noge, mutnomrka koža, isplažen jezik; iza toga, sedamdeset metara dalje, jedan EM glatko klizi preko zapečenog peska, savlađujući uzanu čistinu, krećući se pravolinijski kao voz. Ali i EM je umoran, zapaža Najdžel. Noge se lelujaju, a ruke se oklembesile niz bokove. Ovo je nekakvo gonjenje, i to dugotrajno, i u deliću sekunde, potrebnom da EM načini jedan korak, Najdžel povezuje najnovije činjenice i ostale podatke o EM-ima i shvata da oni, dakako, slede mesožderski obrazac, krećući se postojano po tlu, ali pri tom ostaju razdvojeni, tako da svaki EM ima jedno područje za lov, a između prolaženja svakog EM-a ima dovoljno vremena da potencijalni plen zaboravi na opasnost i postane neoprezan. Nijedno drugo biće na Izisu ne poseduje poluprovodnički sistem jer su sva ona postojala kao plen, baš kao što ni čovek nema pravog takmaca na Zemlji, budući da je sve eliminisao još u dalekoj prošlosti. EM sada usporava, uzdignute glave, i najednom se uspravlja zaustavljajući se. Visoko uzdiže glavu okrećući se prema istoku. Čini se da prikuplja snagu i Najdžel ponovo čuje onaj brz pucketav zvuk, vruskavo pečenje slanine, glasnije, glasnije, glasnije sve dok njegov prijemnik ne postaje prezasićen i ustupa mesto tišini.
     Najdžele, do đavola, ova životinja dolazi trčeći, udaljena je nekih pedeset metara odavde, sada se naprosto ruši. Šta je...
     Najdžel promatra onog EM-a. Nakrivljuje se, učvršćuje stav. Konačno pačinje da hoda otežalim i nezgrapnim koracima.
     "Kreće se prema tebi."
     Prokletstvo. Želeo bih da mogu...
     "Progoni onu životinju. Baci jedan brz pogled izbliza."
     U redu.
     Pauza. Velovi prašine njišu se na povetarcu. EM bledi s vidika, krećući se na zglobovima odebljalim od zamora.
     Pa ja... Ovo je...
     "Šta?"
     Potpuno je crno i... i izgleda... spaljeno.
     Najdželu za trenutak zastaje dah. Potom klima glavom. "U redu. Smesta se gubi odatle. Pretpostavljam da EM nema više mnogo energije, ali možda bi i to što mu je preostalo moglo da bude dovoljno."
     Dovoljno za šta?
     "Ne da te izgazi. Ne ovog puta. Moglo bi, međutim, da te sprži, moj prijatelju Daflere. Uz pomoć valjano užiženih radio-talasa."
     Iako ne može da vidi kroz kovitlajuću izmaglicu od prašine koja se sada penje dolinom, Najdžel posmatra na svom ekranu kretanje EM-a i osmehuje se razmišljajući o tom ogromnom usporenom stvoru, iscrpljenom i sa isušenim kapacitorima, koji sada troši anaerobičku uskladištenu energiju dok teško korača napred da bi se dočepao zasluženog plena.
     
     Najdžel je čučao u promenljivoj pomrčini, posmatrajući kako prst narandžaste svetlosti krči sebi put niz planinu. Još lave. Tlo se sleže i mrmori. On čeka.
     EM-i se jate na pola klika dalje, a Bob neće dozvoliti bliži kontakt dok neki veći tim ne stupi na dužnost. Postoje mnoga druga zanimljiva nalazišta rasuta po Izisu i timovi rade na svima njima: iskopavanje oštećenih starih gradova; klasifikovanje flore i faune u strmim klancima; ronjenje u bogatstvu života obojenog rđom - ispod mora; hodanje kroz bezvodne predele sumraka blizu terminatora.
     Čitava ekspedicija poprimila je sada širok, raštrkan stil - pojedinačni rad stručnjaka. Zaposleno zujanje vrednih pčela. Prvo će prikupiti podatke, a potom razmišljati. Ali oni ne shvataju da ono što podaci kazuju zavisi, u krajnjoj liniji, od načina na koji se razmišlja, i Najdžel ponovo oseća onu čudnu nestrpljivu žudnju koja ga goni napred, kao što je uvek činila, težnju koja se probija postajući konačno deo vedrine koja počiva iza njegovih mentalnih strelica i juriša, te on ne može tek tako da prikuplja podatke, kao pšenicu, on mora da udahne ovo mesto i doživi ga kao celinu, da postane pet slepih ljudi i astrofizički slon, da dopusti da mu masno prase ovog sveta prođe kroz ruke, a ipak da na svakom prolazu ostavi za sobom stečenu pouku, tako da posredstvom uvećanja koje gradi čuje EM-e koji leže iza nemilostivog laveža podataka, klepetanje činjenica.
     Hej, oni se kreću, dopire od Daflera.
     "Dobro je", vedro poručuje Najdžel preko X -trake.
     Bob kaže da za sat šalje svež tim. Silvana i njegove momke.
     "Do đavola, pa Silvano je čovek biomehanike."
     U timu će se naći stručnjak za komunikacije, ne brini za to, uzvraća Dafler blagim glasom.
     Najdžel sleže ramenima shvatajući, dakako, da je Dafler čovek za komunikaciju u ovom mini timu, i da zbog toga smatra da je to najvažnija uloga. Ljudi zaduženi za komunikaciju poneli su se visoko u poslednje vreme, uvereni da razumevanje EM-a počiva u saznavanju načina na koji su oni razvili sposobnost gledanja i govora putem radija. Pa ipak, oni nisu držali ključeve rešenja za probleme lova, a otkriće EM-ove sposobnosti da sprži plen u opsegu od stotinu metara, staro svega dva sata, očigledno je uzdrmalo Daflera, Boba i sve ostale.
     Toliko što se tiče naučne moći predviđanja. Pa, ipak, mogli su naslutiti nešto slično ovome, razmišlja Najdžel.
     Kada bi Ra bio čvrsto ukotvljen na nebu, svi delovi planete primali bi postojan nivo svetlosti. Samo je ekscentričnost Izisove orbite mogla da učini da se Ra malo zanese tokom godine, izazivajući blago klaćenje. U stalnom obrascu senke i svetlosti ili izmedu oluja prašine i blage izmaglice, sposobnost ispitivanja na način sličan radarskom bio je dragocen za jednu grabljivicu. Obične oči pasivne i takve da ih prašina lako može zaslepiti - bile bi manje korisne. A u bledoj svetlosti zone terminatora, plen sa optički osetljivim očima bio bi bezmalo slep, čak i ranjiviji.
     Ali ključna sposobnost bila je, kao i uvek, ubijanje. Stoga je logika evolucije iznudila stvaranje radio-oka. Uz oskudicu kiseonika jurnjava za plenom mogla je lako da iscrpe energetske zalihe EM-a, čineći ga ranjivim. Daleko pametnije bilo je pržiti plen i približiti mu se obazrivo. To radio-oko moglo je da ispita, identifikuje i ubije - a onda još jednom proveri, osluškujući signale koji odaju da li je nervni sistem plena van stroja. Sve ovo bez velikog približavanja koje bi EM-a izložilo opasnosti u obliku žrtvinih kandži, rogova ili kopita. I tako je, zahvaljujući veličanstvenoj ekonomiji evolucije, to oko činilo sve: videlo, razgovaralo, ubijalo, pa čak i kuvalo. A um iza tog oka borio se da unapredi opažanje, odlučivanje, tačnost. Mora da su se oko i um razvijali zajedno, možda u onoj funkcionalnoj petlji kakva je bila veza između ruke i mozga kod čoveka.
     Najdžele, oni sleću u tvom pravcu.
     "Kao što sam i očakivao" mrmlja on sebi u bradu.
     Šta? Šta je to? Slušaj, ako imaš nešto na umu, Najdžele, ne bih voleo da nas Bob smesta zgrabi za guše zbog...
     "Sasvim te razumem. Ne brini, prijatelju Daflere. Ovde sam samo zbog toga da vidim ono što se da videti."
     Za sat će se ovde naći puno momaka. Reci im šta da potraže i...
     "Ni sam nisam sasvim siguran." Šljunak zveči udarajući o njegove ploče, a tlo mu se naginje pod nogama, belo narandžasto buktanje rasprskava se kroz slojeve prašine i Najdžel ponovo opaža narandžaste potočiće koji se spuštaju, ovog puta veći, zasipajući uglačane strane stena na nekoliko stotina metara iznad njegovog položaja.
     Isuse, ponovo se pojačava. Rekao bih da bi ta zapadna strana mogla da se odroni u svakom trenutku.
     "Geologija nije tvoje područje, Daflere. Ti si stručnjak za komunikacije. Ja sam, međutim, Katica za sve."
     Pa, dobro, ali naprosto...
     "Ništa ovde dole nije tako jednostavno. Brineš zbog EM-a? Oni su zauzeti poterom."
     Šta? Oh, shvatam. Uputili su se u tvom pravcu. Idu ravno ka boku tog grebena.
     "Tačno. Teško da možeš tražiti od mene da ih manevrišući obiđem, pogotovo ako imaš na umu da nas je Bob upozorio da izbegavamo bliski kontakt dok veliki tim ne stigne."
     Ah, da. Ali...
     "A sada prekini vezu, ako nemaš ništa protiv. Hoću da budem siguran da nisam primećen."
     Ah-ha, gunđa Dafler sumnjičavo, ali se njegov predajnik ipak utišava.
     Najdžel ostaje sam u kosoj svetlosti boje ćilibara, dok jedva čujno mrmorenje planine dopire do njega kroz postolje, i napeto osluškuje nemušta pucketanja i zvonke bipove koji čine razgovor EM-a, njihova pevušenja i neprestano ispitivanje, dok se mikrotalasi rasipaju kanjonima i obuhvataju ovaj tmurni predeo. Uključuje radio-kartu koju mu emituje Lanser i promatra grupisane tačke kako hrle ka njemu.
     Jedna životinjica šćućuruje se pokraj njega, sva unezverena i Najdžel se čudi otkuda to da ovaj mali stvor - bez očiju i s mozgom veličine zrna - uspeva da nanjuši EM-e sa ove razdaljine i da zna da mu valja bežati.
     Samo telo EM-a moglo bi da služi kao velika antena, s tim da kosti funkcionišu kao prijemnici niske provodnosti, tako da EM-i uvek imaju maglovit osećaj približavanja manjih stvorova. Da je drugačije, bili bi podložni upadu parazita i veštih uljeza što se nastanjuju u naborima vrata i koji bi mogli da se popnu na njih ostajući nevidljivi. Ali, na naki način, ta antena u obliku čitavog tela izvesno 'vidi' male grabljivice, tako da EM-i mogu da ih sprže, pregaze, izbišću. Moguće je da je mozak pod pritiskom odabiranja razvio određenu tehniku sinteze dijafragme (otvora) slično široko rasprostranjenim radio-antenama na Zemlji koje poseduju 'oko' usklađeno sa efektivnim razmerama svoje posebnosti. A da li njihove kičme služe kao otpornici?
     Najdžel se povlači u usku jarugu, videvši da se mrlje koje označavaju EM-e približavaju. On želi da bude izvan domašaja Bobove ili bilo čije kritike, da ostane savršeno odgovoran obrazac u kontekstu pokreta EM-a, pa se zato povlači u tu jarugu prema jednom ispustu plavo-zelene stene.
     Rasprskavanje narandžaste svatlosti baca senke preda nj. On zastaje na šarenom plavo-zelenom platou, prisećajući se, ali drugi blesak ga zaslapljuje, a zatim sledi prolom, kamenje ga zasipa, gromoglasan urlik ga tera da podigne pogled k mestu iz koga planina bljuje oblake i oganj. Sada se dugačke bujice lave izlivaju s otromboljenih usana svežeg kratera, ogromni mlazevi pare šikljaju u naslage prašine, vlaga raščišćava vazduh u tom prostoru, sumpordioksid pada po dolini, iza planine, gde će nahraniti kržljave biljke i slabašne sitne životinje, početak lanca ishrane koji EM-i koriste, a koriste ga do sada već strašno dugo, iako geolozi ne umeju da kažu koliko dugo, budući da se Izisova kora neprestano mreška, uništavajući tragove prošlosti.
     Najdžel okreće leđa tom šarenilu i, začuđen, poseže nadole... najednom primećuje jednog EM-a, tromog ali stamenog. Noge mu se trzaju dak ide pravo prema njemu. Ta velika glava upravljena je ravno na njega, ali Najdžel se uzda da njegov radioomotač EM-u izgleda kao obična stena. Povlači se još malo nazad, isključuje sve noseće talase, traži oslonac...
     Ali EM se zaustavlja ne obazirući se na Najdžela, obrće glavu, naginje se, smešta se na tlo ispružajući kvrgave crne čvorove svog trbuha, spušta se sve dok oni ne dodirnuše plavo-zelene vene u steni.
     Njegova voštana koža se mreška, on se pomera u povoljniji paložaj, gleđosano plavilo njegove kože počinje da pulsira duginim bojama, dok se meki purpur toči iz trbuha, a Najdžel podseća sebe da je u Raovoj crvenoj svetlosti ovaj purpur zapravo zelen, biohemijska zastavica za fasforni derivat, ali te boje brišu misao dok jarkožuta magenta i crveni sprejovi vijugaju EM-ovim telom, tekući u trenutku kada buuum iz vulkana nasipa svetlost kroz lebdeće slojeve fine prašine, bujica lave razbija lice stene pedesetak metara dalje iznenadnim bičem narandžaste boje, a EM podrhtava, podrhtava, naginje se još niže, čini se da treperi od neke vrste pohote i gladi, ne primećujući drugo, a zatim treće obličje, što se pomalja iz slabe pljuckave kiše koja sada počinje da pada, krupni mehuri vlažnog sumpordioksida, kapi koje brazdaju posrćuće i sve bliže seni što se redom, onako glomazne, spuštaju na izbočinu; njihovi mikrotalasi ispunjavaju vazduh i mešaju se sa novim i jačim tkanjem, klikovi raštrkanog udara i laveži radio-pramena, dok se tlo nadima a prolamajuće eksplozije visoko u planini prasipaju svetlost po jaruzi; EM-i sada šalju signale, uključuju se u pevanije, njihove kutijaste glave se naginju, istražuju, jedan postojan zvuk sada se izdvaja i Najdžel prepoznaje taj dugi, niski ton koji potiče iz jednog starog zemaljskog radio-programa.
     Okupljaju se zajedno, da bi se upravili prema nebu i poslali spor, žaloban impuls, koji će se venčati sa signalima miliona drugih EM-a i rasprostrti se preko svetlosnih godina prema Zemlji, najobičnijoj tački na nebu koja se pre toliko mnogo godina, činilo se, obratila ovim iznurenim stvorenjima.
     Pljusak sjajne narandžaste svetlosti rascvetava se na trbuhu svakog EM-a. Varnice iskre u vazduh. Najdžel ustuknu.
     Pucketanje ispunjava njegove prijemnike i fuga EM-a se pojačava, golema tela blago se njišu naprad-nazad, dok vazduh praska i pucketa od energije, igrajući, pevajući radost zanavek, prelivajući se, leteći, lava se pretače preko grebena, od nje dopire oštra vrelina i Najdžel najednom shvata kako EM-i žive za ovaj tren, jedinstveni čas kad imaju dovoljno bujne, kipuće životne snage da buknu i pruže ruke prema nebu, koje sadrži tu mrlju nade i obećanja, izvesnu mogućnost prevazilaženja ove gušeće istosti njihovog sumračnog zarđalog sveta.
     Njima su vulkani potrebni zbog hrane, a ne zbog toplote. Lava teče hiljadama metana niz planinsku stranu, vreli metalni provodnik koji pada u snažno Izisovo magnetsko polje, presecajući linije magnetskih polja i proizvodeći struje, električna polja, jedno ogromno kolo koje ne može lako da se zatvori, zato što su stene oko lave inertan, slab provodnik, te se tako električna struja stvara dok lava teče presecajući linije polja, gomilajući energiju sve dok ne udari u šavove metalne rude i kolo se namah može zatvoriti, dolazi do kratkog spoja, ogromne količine struje jure kroz plavo-zelene slojeve stena, tražeći povratni kanal do vrha planine kako bi se dovršila petlja, slepa struja koja sledi Faradejev neumitni zakon.
     Dok struje pronalaze svoj put lutajući kroz metalne hodnike, EM-i se smeštaju u izbočinu šava i utažuju žed na reci elektrona, uvlačeći ih i napajajući svoje banke kapacitora, naslađujući se, pretvarajući ih u radio-talase dak slave ovo obnavljanje samih sebe. Oni crpu iz samog tla energiju visokog kvaliteta, preobraćaju molekularno vezanu energiju u uskladištene električne potencijale, a da se ne moraju podvrgavati sporom i mukotrpnom procesu pronalaženja hemijske hrane, koju valja variti.
     Radostan, podrhtavajući život buja i toči se u EM-e. Najdžel u reckavim poskakujućim narandžastim varnicama vidi poslednji beočug, shvata kako se Izis njiše oko Ra, s tim što ga izdužena elipsa prinosi u jednoj fazi bliže, a u drugoj udaljava od njegove zvezde, tako da sile plime najpre rastežu, a zatim zgušnjavaju Izisa, gnječeći i zagrevajući planetinu koru kao gusto testo. Ta energija, koja potiče od orbitalnog ugaonog momentuma Izis-Ra-sistema - večiti izvor energije - beskonačno prevrće Izisovu pokoricu, zatrpavajući metale u tlo, a potom ih izbacujući na površinu kroz planinska grotla u vidu gvožđem bogatih reka, koje vijugaju u ponovnoj potrazi za oredištem planete, noseći struje, izdvajajući elektrone iz gvožđa, neizmeran i stalan generator koji menja gravitacionu energiju pretvarajući je u korisne električne oblike, energiju koju nijedan stvor osim EM-a nije u stanju da upotrebi, pružajući im oazu koja je neophodna na ovom tromom zarđalom svetu, omogućavajući im da svojim radio-okom i upornim posmatranjem neba tragaju za drndavim odgovorom u vidu elektromagnetske pesme, bdenje koje sada traje već eonima i to bez mašina ili kompjutera ili armije bezumnih slugu koje je čovek načinio da mu budu od pomoći. Ova stvorenja ovde upregnula su alementarne procese same planete, sve u cilju da prežive i samo zbog toga da bi uputila svoj žaloban poziv ka nepokretnom i nemom nebu.
     Najdžel se nečujno udaljava, zadržavaši se još toliko da vidi kako obličja okupljena u hor svečano pevaju, okupana u sjajnim iskričavim vatrometima elektrotalasa koji plamte kroz gustu tminu poput raketa spremnih za lansiranje. I dok god bude veka i ovog sveta, tri ili više njih okupljaće se zajedno da bi sricali slog koji će odaslati u noć i, osmehujući se, Najdžel zna da je kucnuo čas za jedan odgovor.








8.
     Ted Lendon je vodio sastanak ka zaključku koji mu nije bio po volji. Najdžel ga je posmatrao, razmišljajući. Ted je tražio da se podnesu izveštaji istraživačkih timova, planetarnog nadgledanja, pododeljenja zaduženih za osmatranje Raa i sistema na brodu. Jedan ravan ekran na zidu prikazivao je alternative. Ted je ukratko analizirao predložene zadatke, ocenjujući odmeravanje faktora rizika za svaki ponaosob. Svaki put kada bi se rukovodilac nekog sektora upustio u opisivanje pojedinosti, ili skrenuo sa osnovnog predmeta razgovora, Ted bi ga vraćao u kolosek. Te stakato kadence, kojima je održavao disciplinu, poticale su iz njegovog nervnog sistema, posve nepromenjivog.
     "Pa, veliki zahvat koji smo preduzeli pre dva dana - rukovodeći se otkrićima Volmslija i Daflera - izgleda da se nije isplatio. Jesam li u pravu?" Uzdignute veđe, ispitivački pogledi svuda oko stola. Potvrdno klimanje glavama. Najdžel je, takođe, klimnuo jer, istini za volju, muškarci i žene koji su se razmileli širom vulkanske zone nisu saznali ništa značajno. 'Sela' EM-a bila su prosti zakloni i jedva nešto više od toga. U nekim pećinama pronađene su gomile vešto obrađenog kamena; druge su bile posve prazne, sa izuzetkom niša zakrčenih izmetom EM-a, koje su jasno ukazivale na njihovu namenu. U nekoliko špilja u zidove bili su urezani složeni crteži, ispunjeni komadićima superprovodničke tvari. Ovo je za EM-e lako moglo da predstavlja umetnost; složene spirale i crte mogle su biti istorija, literatura ili grafiti.
     Ted je glatko prešao na sažete preglede rada ostalih misija na površini Izisa. One su tragale za shemom te složene ekologije, no još su postojale velike rupe, koje je valjalo popuniti. Šta se dogodilo s drevnim gradovima EM-a? Zbog čega nije bilo i drugih nervnih sistema poluprovodničkog tipa u ekologiji Izisa?
     "Sve je to veoma zanimljivo", reče Ted mekanim glasom. "Ali za mnoge od nas", prešao je očima duž stola, "najvažnija zagonetka su ona dva satelita. Kako su oni dospeli tamo? Da li oni predstavljaju sve što je ostalo od tehnologije EM-a? Zbog čega..."
     "Slušaj", upade mu u reč Najdžel, "jasno je kud smeraš. Želiš da ih posetiš."
     "Pa, opet istrčavaš pred rudu, Najdžele, ali si ovog puta pogodio. Želimo."
     "To je strahovito opasno."
     "Oni su prastari, Najdžele. Spektrofotometrija pokazuje da su veštačke komponente tih satelita - metali, u svakom slučaju - stopljeni i formirani pre više od milion godina."
     "Biti star ne znači biti i mrtav."
     "Najdžele, znam šta zagovaraš." Ted se osmehnu sa simpatijom, a manir mu postade blaži. Najdžel se pitao koliko je od svega toga bio kontrolisan odgovor. "Ti želiš prvi kontakt. EM-i još ne znaju da smo mi ovde, ukoliko su naši trikovi upalili - bezmalo sam siguran da su tvoji radio-omotači ispunili svoj zadatak, Bobe - i želim da ostane tako. Direktive koje smo dobili nalažu nam da ostanemo nevidljivi sve dok potpuno ne shvatimo situaciju."
     "Posve jasno", reče Bob lakonski.
     "Možda je i tako, ali samo pod uslovom da objasniš definiciju tog 'potpunog shvatanja'", uzvrati Najdžel. "Ali mi smo videli EM-e. Oni su već pokušali da privuku našu pažnju. S druge strane, nemamo blagog pojma o tome šta ti sateliti kriju."
     Ted preplete prste i izvrnu dlanove u širokom gestu koji je Najdžel pročitao kao: Šta pokušavaš da kažeš? U njemu je bilo primese razdraženosti - znak koji bi trebalo svi oko stola da shvate dok je, u isti mah, Ted mirno, bez imalo oštrine u tonu, rekao: "Izvesno je da će nam jedan dobro očuvan, veštački izrađen predmet više reći o najnaprednijim razdobljima ove civilizacije..."
     "Ako potiče odavde, svakako."
     Ted teatralno raširi oči. "Misliš li da je Snark bio došao odavde? Ili, pak, olupina sa Manginvsa?"
     "Naravno da ne. Međutim, u odsustvu znanja..."
     "To odsustvo jeste upravo ono zbog čega ja, osećam - kao i većina za ovim stolom, pretpostavljam - da treba da se još neko vreme držimo na odstojanju od EM-a." Rukovodioci saktora oko stola složno ćutke klimnuše glavama.
     "Oni ni izbliza nisu toliko potencijalno opasni za ovu misiju", reče Najdžel. "Pored toga, to su prirodni životni oblici. Imamo zajedničkih stvari s njima. Moramo imati. Svaka prilika da naša vrsta života komunicira..."
     "Naša vrsta?"
     "I mašinske civilizacije su negde ovde okolo."
     "Hmmm." Ted je napravio predstavu od razmišljanja o ovom pitanju. "Šta misliš, Najdžele, u kojoj meri je život preovlađujući?"
     "Škakljivo pitanje. Izis je bio jedan jedini izvor veštačkog emitovanja koji su astronami otkrili u toku više od pola veka pomnog osluškivanja svakog shvatljivog dela elektromagnetskog spektra." Najdžel se za trenutak zamislio, a onda reče: "Značajnoj."
     "Oh? Otkuda onda onaj radio-muk? Sa izuzetkom Izisa?"
     "Jesi li ikada bio na koktel-partiju gde osoba koja nije sigurna u sebe brblja bez veze? A svi ostali ćute?"
     Ted se osmehnu. "Gospode, sačuvaj me od analogija. Galaksija nije koktel-parti."
     I Najdžel se osmehnu. Pošto ovde nije imao mogućnosti da preokrene odluku, barem je mogao da istakne svoju zastavu. "Verovatno. Ali mislim da nije ni otvorena kuća."
     "Pa pokucajmo na vrata i uverimo se", odgovori Ted.
     Najdžel je zatekao Niku i Karlotu kako seu apartmanu bave nekim zamršenim kuvanjem. Biberile su šnicle od belog mesa i umakale ih u mirisna ulja. Bio je to posao pun naslade i obe su radile ozbiljno i spretno. Mnoštvo malih odluka proizvodila je poneku rečcu ovde, i produženo promišljanje onde, s tim što se sve to spletalo u jednu vezu koju je on dabro poznavao. Nije bio pravi trenutak da ih prekida.
     Dobrovoljno se javio da isecka povrće. Svu napetost iskalio je na crnom luku, šargarepama i prokulama, a zatim je popio šolju kafe. Prvo 'sezonsko' voće je stiglo te je napravio salatu, sledeći Karlotina uputstva; začinio ju je laganim uljem od susama. Dan ranije sazreo je prvi limun, što je proslavljeno malim obredom. Prokofjeva Ljubav za tri po tri orandže širila se iznad okupljene gomile, odjekujući u pećini. Neko je posolio oblake koji su se formirali na osi, tako da su trake tamnocrvene i žad boje plovile u avetinjski pravim linijama iznad glava, uz kičmeni stub broda.
     Konačno je iskoristio mali zastoj i prozborio: "Upravo sam čuo vesti."
     "Oh", reče Nika s prizvukam razumevanja u glasu.
     "Zbog čega mi nisi rekla da si se dobrovoljno prijavila za satelitsku misiju?"
     "Dobravoljno? Nisam. Nalazim se na listi rotirajućih naimenovanja."
     "Smatrali su da je bolje za moral", umeša se Karlota, "ako naprosto dozvolimo da program najbolje organizacije osoblja odabere posadu za misiju. To je uostalom daleko najpošteniji način."
     "Oh, da, moramo biti pošteni, zar ne? Neverovatno glupa ideja", reče on.
     "Svi crkavaju od želje da izađu iz ovog broda", nastavi Karlota.
     "Moglo bi ispasti doslovce tako", reče on ogorčeno.
     Nika prozbori: "Mislila sam da je bolje ako pustim da se vesti jednostavno pojave kao i obično. Umalo ti nisam to rekla ranije..."
     "Pa, onda, 'umalo' ti hvala."
     "To je prilika da radim nešto!"
     "Ne želim da se izlažeš opasnosti."
     Nika reče prkosno: "Koristim svoje prilike, na isti način na koji ti to činiš sa svojim."
     "Prema objavi, bićeš na servo opremi."
     "Da. Uparavljaću pokretnim detektorima."
     "Koliko blizu satelita?"
     "Nekoliko kilometara."
     "Ne sviđa mi se to. Ted nepromišljeno uleće u ovo."
     Karlota odloži krpu za brisanje posuđa i reče: "Ne možeš rukovoditi Nikinim životom."
     Netremice ju je posmatrao. "A ti ne možeš očekivati da ne brinem."
     "Madre! Zaista želiš da se svađaš oko ovoga?" upita Karlota.
     "Čini se da je svaka diplomatija otišla do đavola."
     Nika reče blagim glasom: "Misija je isplanirana, ima rezervi, sve eventualnasti..."
     "Mi smo proklete neznalice. Prevelike neznalice."
     "Čini se da je stena na satelitu otprilike iste starosti kao i poslednji veliki krateri na Izisu, je li tako?" upita Nika vedrim glasom, da bi ublažila raspravu.
     "Pa?"
     "Zar je daleko od pameti da oni predstavljaju poslednje veštačke predmete tehnologije EM-a. Ta dva satelita i oni superprovodnici u selu - to je sve što je preostalo."
     "Moguće", promrmlja Najdžel. "Moguće. Ali da bismo razumeli Izis, moramo se kretati obazrivo; da počnemo od onih ogrebotina..."
     "Mi grebemo, to je barem sigurno", reče Karlota.
     "Ne želim da izložiš svoj život opasnosti zbog jedne pretpostavke."
     Karlotino lice se smrče. "Gospode, prokleto daleko ideš. Zar zaista nameravaš da sprečiš Niku da radi posao za koji je rođena?"
     Najdžel je otvorio usta da kaže: Slušaj, ovo je privatna stvar između nas dvoje - ali je shvatio kud bi to vodilo.
     "Možeš biti prokleti živi spomenik koliko te volja", reče Karlota, "ali ne možeš vladati na osnovu tog auteriteta. Ne nama."
     Najdžel je treptao razmišljajući. Ona je u pravu. Tako lako sam upao u tu klopku, i - odjednam je shvatio kako se Nika osećala, njen um se vrpolji, nemiran, zakrčen sećanjima, poseže sada prema njemu rukama još vlažnim od kuvanja, sem odlučnosti na licu, čvrst uzdignut stomak, elastičan trzaj stečen za beskrajnih sati vežbanja, održavanje mašine u pripravnom stanju, kako bi i dalje bila u stanju da izađe... raširene ruke, glatke i mrežaste usled starosti, s mokinim flekama od vremešne jetre, prostor između njih se smanjuje...
     "Ne možeš me držati u ćilibaru", reče ona.
     "Nijednu od nas, do đavola", dodade Karlota.
     Sada mu je Nikino lice sjalo asociranim sećanjima, blistalo u oskudnoj kuhinji s prijemčivom spremnošću.
     "Ja... pretpostavljam da ste u pravu."
     ...Ponovo je 2014, i on stiže kuči u vrelini pasadenske večeri, puć-puć na svom skuteru. Otključava bravu i lupa velikim hrastovim vratima da bi najavio svoj dolazak, a zatim trči uz stepenice. U beloj dnevnoj sobi uzvikuje njeno ime. Nešto jedva čujno zuji mu u ušima. Koraci mu odzvanjaju po mrkim meksikanskim pločicama dok se upućuje ka zasvođenom preseku kuhinje i niše za obedovanje. Jedna šiljata ženska cipela leži na pločicama. Jedna cipela. Tačno ispod zasvođenog ulaza u spavaću sobu. On stupa napred, a zvonjava u uhu mu se pojačava. Ulazi u spavaću sobu. Baca pogled nalevo. Aleksandrija leži nepokretno, licem okrenuta nadole. Ruke su joj raširene kao da nešto hvataju, a šake stisnute. Na ramenima ružno naduveno crvenilo na mestu gde ju je bolest proždirala i nikada neće prestati da je proždire -
     Znao je to tada, video je kako propada u ništavilo. Bolnička kola koja zavijaju u noćnoj tmini, antiseptička bolnica, užasne stvari koje su učinjene kasnije - sve to bio je završetak simfoničnog života koji su njih dvoje delili i pokušali da imaju sa Širli; ipak taj problem tri tela ostao je nerešen zanavek...
     Najednom je shvatio da je taj strah od gubljenja Aleksandrije postao sada deo njega. Nikada to nije preboleo. Strah od promene uvukao se u njega sa starenjem i pomešao se s osećanjem gubljenja nje. Nika je sada bila duže s njim nego Aleksandrija i već sam nagoveštaj opasnosti za nju...
     Najdžel zavrte glavom, puštajući da stare, još oštre slike izblede.
     "Jesi li ponovo s nama?" upita Karlota.
     "Nadam se", reče on ravnim glasom.
     Nika ga je motrila dok joj se licem polako širio izraz razumevanja.
     On nastavi: "Te stvari zahtevaju malko vremena."
     Karlota reče: "Naprosto ti ne dam da je maltretiraš." Zaštitnički je obgrlila rukom Niku.
     "Zbog čega me ovaj razgovor stalno podseća na Ujedinjene Nacije?"
     "Pa, to je istina."
     Nika se obrati Karloti: "Pa ipak, svako od nas ima izvesnu vlast nad ostalima."
     "Ne te vrste."
     "Svih vrsta", reče Najdžel. "Butine se rastvaraju preda mnom kao Crveno more. Suštinsko pitanje je, međutim: gde su granice?"
     "Da ti se ne isprečim, ti bi je jednostavno pregazio", reče Karlota.
     Nika se blago osmehnu. "To zavisi od okolnosti."
     Najdžel se nasmeši. "Nisam ambivalentan tip. 'Da li uvek nastojite da stvar sagledate iz oba ugla, gospodine Volmsli?' 'Pa, i da i ne.' Ne, to nije moj fazon."
     "Pa, bolje bi ti bilo da se potrudiš da ti postane..."
     "Oh, dosta vas dvoje. Kriza je prošla", reče Nika.
     "Stvarno. Hajde da jedemo. Vratimo se osnovnim stvarima."
     Nika upita: "Hoćemo li malo Crvenog mora posle?"
     "Pregovaraćemo za vreme dezerta."








9.
     Tim misije razmestio se brižijivo oko satelita A. Jedna trećina ostala je na četrdeset klika udaljenosti, s teškom opremom i komunikacionim uređajima. Druga trećina izviđala je površinu. Nisu otkrili ništa posebno: potvrdili su Frejzerovo datiranje i proračun kratera i lokalizovali ulazne rupe. Treća grupa je postavila izviđačke mašine i proverila tamne otvore, tragajući za senzorima i putanjama, i konačno zaključila da je sve u redu. Nikakav mrmor elektromagnetskog života nije dopro iz rupa; ništa se nije odazvalo njihovim elementarnim opipavanjima.
     Mašine su ušle unutra tiho, ispitivački. Na trideset trećem metru u unutrašnjosti stenovite kore bili su blokirani zapečaćenim prolazom. Roboti su se zaglavili na mestu gde se prolaz sužavao i nisu mogli ništa da učine da ga oslobode. Dve žene su ušle kako bi golim okom osmotrile stanje. Pričvrstile su monitore na crni keramički zaptivać i stale da osluškuju akustičke signale, verujući da će im oni omogućiti da otključaju bravu.
     Posada, koja je ostala blizu ivice otvora, pratila je kako te dve žene razmatraju gorući problem. Osetili su blag udar. U istom trenutku prestale su da razgovaraju, zauvek. Nešto plavo i ledeno-belo izbilo je iz mračne rupe. Skeniranje video-magnetoskopskog snimka, usporenog na ritam milisekundi, pokazalo je samo tu bledoplavu maglu, a zatim - sledeći kvadrat - početke narandžaste eksplozije, u prostoru između tri ljudske figure koje su stajale najbliže rupi. U sledeća dva kvadrata kipuća narandžasta svetlost dosegla je i sama video-soćiva i emitovanje se prekinulo.
     Narandžasta svetlost, koja se kretala kao tečnost, preplavila je čitavu površinu satelita za sedam milisekundi. Jezik te svetlosti odvojio se od površine na tački koja se nalazila najbliže orbitalnom timu misije. Palacnuo je osamnaest klika prema njima, a zatim ih je, istežući se u dugačkim vlaknima, zapljusnuo u roku od dvadeset dve milisekunde. Posada misije je do tog trenutka registrovala samo jednu mrlju pokreta na svojim monitorima. Stradale su dve trećine posade - svi oni koji su se zatekli na satelitu.
     Narandžasta vlakna su se zgrčila, smotala i sva osim jednog povukla, bledeći. Jedno je naraslo i, istegnuvši se, pogodilo letelicu misije nešto slabijim udarom. Plazma visoke temperature zaslepila je senzore i probila čelični omotač. Visoko naponska, pucketava, praskajuća smrtonosnost preplavila je brodove paukovim udovima. Još mrtvih.
     Ta narandžasta stvar se povukla, venući i tamneći, da bi se za četrdeset dve milisekunde konačno svela na belu koronu oko ulazne rupe. Sada je stena imala ravnomernu mrku boju. U sledećem deliću sekunde celokupna elektromagnetska aktivnost satelita je prestala. Nije bilo ni najmanjeg ostatka radioaktivnosti. Dvanaest preostalih članova posade misu imali vremena ni da okrenu glave da bi videli tu stvar koja je došla i prošla.
     
     Isuse Hriste, jesi li
     da li je pretovareno, ne mogu da vidim ništa do izbacivanja, oni su naprosto iščezli kažem ti nigde nijednog znaka, ne, ima tamo nekakvih ostataka, hvatam to sada na IC ali
     nemilostivi bože, oni su smrvljeni, svi moduli u orbiti poput zgnječenog graška
     kamp je opaljen svuda po pavršini kao da ga je nešto skrhalo, do đavola, lansiraj sada dva, uzletećemo i pratiti
     ljudi u orbiti, ne mogu da vidim mnogo ali zaboravi na ostale, jedini preživeli mogu da budu u modulima, a kladim se da ni takvih blagaslovenih nema baš mnogo
     Silvano, ne hvatam ništa na monitoru za A14 do A36 imaš li tu shemu?
     Jesmo li mi bezbedni? bezbedni? do đavola, ne znam, nalazimo se na dve stotine hiljada klika udaljenosti, možda je to dovoljna razdaljina, ali šta još taj satelit poseduje, odgovori mi na to i ja ću ti reći
     Nikada nisam jemčio da će zaptivači izdržati pod pritiskom, ma šta da je ono narandžasto bilo, do đavola, Štajn je izmerio skok od tri kilotora u par milisekundi na jednoj unutrašnjoj pregradi, a onda su svi instrumenti otišli do đavola, verovatno ih je ono smrvilo, šaljem sada krivulje, šta možeš učiniti s tim ne, sve njihove antene su polomljene, toliko mogu da vidim, eto zbog čega ne možemo da uhvatimo, A14, A14, molim vas javite se
     sranje ne mogu da uhvatim ništa, u tom pojasu nema nijedne antene
     oni se u svakom slučaju tumbaju, ne mogu da uprave unutrašnju antenu prema nama, Najdžele, velim ti da nema načina da to pronađem pa mi se skini s linije i pusti me da pogledam ovde na IC, čitava strana modula A spaljena je, izgleda tako, pogledaj tačno ovde, evo je, kreće se ukrug i ulazi u okvir svetlosti neka vrsta mrke boje i
     Ovde Aleks slušaj proverio sam one monitore talasne dužine i, daaa, mogu da podesim veliku antenu jer smo operativni na tom kanalu ako se povučemo malo u komore, aIi jesi li siguran da je obična veza van stroja hoću da kažem da ti znaš da ja odgovaram za vanredne slučajeve tako da
     naravno, van svake je sumnje da su im antene otišle, da ima ikakve aktivne elektronike u njihovim odelima, oni bi emitovali Prvi maj već i uz pomoć same instalacje u njihovim odelima, a jedini način da se to uhvati, Aleks, u ovom opsegu jeste preko tebe, daaa, Rejnolds se kreće onoliko brzo koliko može, rekao bih da je ETA za četiri sata plus, lako, toliko da, pa ja gledam, znam, i jebo bih Teda krvavo, slušaj uhvatio sam, hej, sačekaj trenutak, Najdžele, dobio sam od Nikolsa odelo ID, i ja sam na liniji, čitam, sada, možeš to da odbiješ, slušaj, evo dobijamo to 2.16 gigaherca, tako je, daaa, nadam se da je ovo u redu, ovde ima linija, tri, četiri, brojim osam, izoštravam ih sada malo. Mogu da čitam ID-ove možda ravno s lica polja, evo, samo sekund Nikin A27, Aleks to je 2.39 megaherca
     kažeš 2.39, daaa, Najdžele, imam taj i 2.41 do njega, oni su valjan Prvi maj, samo je 2.43 van stroja kao i 2.45
     Koliko dugo misliš
     Tede mi smo već potpomognuti, i to je bilo prokleto fino s obzirom na uslove čini mi se Želim da budem siguran da nećete uleteti u bilo šta što im se dogodilo, stoga se morate polako približiti, ništa preterano
     u redu, stavite nas tamo za 2.68 sati, pravim putanju tako da nam Ra ostaje za leđima, to bi moglo biti od neke pomoći
     smanjujem našu vidljivost, ali moraćemo da manevrišemo, znaš da bismo dosegli sve te otpatke, sada se brzo raštrkavaju
     Aleks veli da to sada više nije nužno. Ima šest, a ne osam odela koja reaguju na naše preneseno medicinsko istraživanje, i oni se nalaze u dve kapsule
     Isuse, osam od - koliko ih je bilo? trideset šest?
     Da, zbog toga i tražim krajnju predostrožnost, premda sam Bog zna da li bi uz ono vreme reagovanja posada mogla da učini bilo šta, taman i da je bila naoružana, bez ikakvog upozorenja oni
     Najdžele, oh, Zak, možeš li da pronađeš Najdžela, zvuči kao, rekao sam, ovde Aleks, zvuči kao da je u Centrali ludnica možeš li sačekaj, u redu, ovde
     pošalji Rejnoldsu te koordinate, brzo hoću Najdžele, drago mi je da si pratio, nadzirao sam sve monitore, Prvi maj i većina među njima, deluje mi neorganizovano, to nije problem prenošenja siguran sam, ili barem prilično siguran i
     s obzirom na to da nema ničega od satelita, nikakvog mešanja, tako da to ne može prouzrokovati
     Aleks, Aleks, ovde Najdžel, izveo sam unakrsnu proveru i nema nikakvog drugog objašnjenja, koliko će još proteći dok spasilački tim
     još sat i dvadeset sedam minuta, kako poručuje Centrala
     do đavola, zar oni ne mogu
     Žao mi je, slušaj upravo smo izgubili jedan od monitora
     Mislio sam da bi ti, ja bih to nazvao slučajnošću, to je 2.39 gigaherc jedan Najdžele, potpuno je iščezao.
     
     Bela spečena koža bila je mrtva i suva, lišena boje. Najdžel poseže rukom i stade da je obazrivo trlja. Osećao se suludo i ošamućeno, što je bila posledica mnogih neprospavanih sati. Desni očni kapak beše joj zatvoren. Levi spržen. Leva strana lica podsećala je na vosak i stvrdnjavala se. U gleđosućoj bezličnoj fosfornoj svetlosti prevlačio je drhtave prste preko poznatih crta, starošću urezanih mreža, i čudio se kako te bore glatko klize pri učvršćivanju novog mesa, bez ijednog traga prelaženja.
     "Vratiće mi taj... očni kapak za jedan sat... kažu", mrmljala je Nika. Sjajna koža i dalje je bila zategnuta, a usne naduvene, ljubičaste. Imala je teškoća sa izgovorom.
     "Ćuti."
     "I dalje ne... primam naređenja... Najdžele."
     Zurio je u nju nesposoban da smisli nešto što bi joj rekao.
     "Ti... bio si u pravu."
     "Ne, bio sam samo oprezan."
     Svetložuti medmon nastavio je da njuška njen levi bok, zaustavljao se da proizvede novu kožu, a potom se vraćao njuškanju na svoj strpljivi pseći način.
     "Kada je moje odelo intervenisalo i... prekinulo cirkulaciju... na mojoj levoj ruci, mislila sam..."
     "Znam."
     "Još ne shvatam... kako..."
     "Ohladilo te je uz pomoć gasova koji su izbijali na desnu mlaznicu. Lukavo. To je bio jedini način da se izvučeš."
     "Nisam... nisam verovala da odela mogu..."
     "I ne mogu bez procesora koji je povezan s valjanim programom kontrole metabolizma. Kada je tvoje odelo prestalo da emituje, procenili smo da verovatno pokušava da konzervira svoju energiju i upotrebi zalihe za ugrađeno medicinsko intervenisanje. Stoga je Aleks usredsredio veliku antenu za emitovanje, a ja sam prozvao neophodne programe. Aleks je povisio svoj nivo energije i uspeo da ovlada tvojim odelom. Ispitao ga je, vaskrsao mu već odbačene kontrole i prikapčao ih za nas. Brodski programi naložili su tvom zbunjenom malom umu u odelu kako da te zatvori i prebaci na stražnje komore sagorevanja."
     "Kad ti to pričaš zvuči... veoma... kao od šale."
     Njegove fasade strpljivog posetioca namah nestade.
     "Uvek si bio... strašno loš glumac."
     "Da, očajan." Trebalo je da zna da neće uspeti da ukloni napetost i umor s lica.
     "Bila sam uverena da ću umreti tamo, Najdžele."
     "I ja."
     "Htela sam da te pozovem..."
     "Znam." Nije imalo više šta da se kaže, te je on jednostavno držao njenu desnu ruku. Imala je mekano, isprano i zgnječeno tkivo. Posmatrao joj je lice preko koga su, dok je ćutala, preletale promenjive bure emocija, odražavajući se u blagim izmenama izraza na tom naduvenom, obezbojenom zakrpljenom mesu.
     Kroz mali obližnji prozor mogao je da vidi ostale preživele koji su ležali na belim pločama okruženi timovima prilika u radnim odelima. Troje je pripremano za komore za dubok san, budući da su njihova oštećenja bila odviše velika i duboka za Lanserove mogućnosti isceljivanja. Oni će biti uskladišteni u tihu, sanjivu ništavnost, sve do povratka na Zemlju.
     "Da li je... da li je nešto novo proizašlo iz svega ovoga..."
     "Ne. Izgleda mrtvo kao i uvek. Ni drugi satelit ne pokazuje nikakve znake aktivnosti. Tajanstveno."
     Promatrala ga je. "Neuverljivo."
     "Hmmmm?"
     "Pokušavaš da sklopiš delove u sliku... zar ne?"
     "Na tragu sam, da."
     "Ne misliš li da su EM-i... sagradili te stvari..."
     "Ne. Ali zasad imam samo intuiciju. Nikada nije trebalo da dopustim prokletoj kretenastoj Karloti..."
     "Ja... znam." Stisla mu je ruku i pokušala da se osmehne. "Nas dve smo... Karlota i ja... reagovale... na nešto... ne znam ni sama, ali tvoj način iznošenja tog... tako..."
     "Nediplomatski."
     "Preterano neposredan, u najmanju ruku." Njene tamne oči usredsrediše se na sjajnu tavanicu. Medmon je promenio visinu u svom neprekidnom radu i ona se promeškolji osećajući se nelagodno. "Ti... ti nisi isti sada. Najdžele. Tvoja... Uvek sam osećala ravnotežu... u tebi. Sada..."
     "Da." Pogledao ju je i osetio se dugih zajedničkih noći, kada su se prvi put sreli, ležanja u prenatrpanom bunkeru zakopanom ispod Mesečeve površine. Nika je tada bila strpljiva i analitična, dok je on gurao napred, čupav i krvavih očiju, navaljujući na ono što mu je izgledalo kao problem, propuštajući da vidi u čemu je zapravo bila stvar, ne uspevajući da ga zgrabi. To srljanje napred u njegovom životu odvelo ga je neobičnim stazama, neprekidno ga oblikujući i preoblikujući. Tih dalekih dana nije bilo nikakve ravnoteže, pa čak ni dinamičke ravnoteže kakvo je hodanje, koje je u suštini predstavljalo proces padanja napred i hvatanja ravnoteže u pravom trenutku. Čak ni to nije bilo moguće kada se svet ukazivao kao zagonetka i izmicao, ispoljavajući svoju personu masnog praseta, što je bilo samo još jedno njegovo lice, ali takvo koje je valjalo odgonetnuti, i koje ga je gnjavilo i sputavalo kao deo same zagonetke, pritiskajući...
     "Ići ćeš ponovo napolje... nije li tako?"
     Osećala je, dakle, to. "Ne na satelit, to ne."
     "Na površinu." Namrštila se. Testasta tvar koju su koristili da obezbede transplantaciju kose, nabrala se i mehurići iskočiše na površinu, ostavljajući za sobom sivi zjapeći krater koji se brzo popunio. "Samostalno? Ili u servo?"
     "Servo je za mene, a sve ostalo samo pusta želja. Ko bi jednoj dosadnoj teturavoj olupini dozvolio da samostalno ode na površinu. Biću bočna ispomoć, zaista. Dafleru je zapalo u deo da napravi uvertiru - on je stručnjak za komunikacije. Pored toga, hladnokrvan je momak."
     "Trebalo je da ti barem... dopuste da stupiš..."
     "Nemoguće, bojim se. Ali Ted se konačno odlučio za prvi kontakt, tako da smo tu pobedili. To je jedino valjano što je proizašlo iz ove farse sa satelitom." Najdželove oči poigravale su od iščekivanja. "Pored toga, izdejstvovao sam pristanak da Dafler lično izvede uvertiru. Uz minimum odela."
     "Zbog čega?"
     "Da bi EM-i videli da je on živo biće, a ne još jedna prokleta mašina."
     "Ne shvatam. Zbog čega im se ne bi poslao jedan brižljivo kodiran signal?"
     "To bi bio, zaista, pomalo škakljiv predlog. Ted i neki od njegovih teoretičara izneli su zanimljive argumente protiv toga. Tim na satelitu A otkrio je preko čitave površine stene mrežu radioosetljivog metalnog materijala utkanu na neki način u nju. Ta stvar delovala je izuzetno osetljivo. Mogla bi lako da razrešava i nadzire emitovanje EM-a."
     "I naša."
     "Tačno. Sasvim tačno. Ali to nas nije brinulo sve dok nismo učinili nešto neuobičajeno. Očito je da naši signali koji iz orbite idu dalje ne smetaju toj stvari. To je..."
     "Čuvar. Emitovanje onog tihog pevušenja što EM-i proizvode je u redu. To važi i za naša, budući da dolaze izdaleka?" Namrgodila se.
     "Da, Čuvar... nije loše ime. Postavlja se pitanje šta bi se dogodilo kad bismo počeli da vraćamo pozdravne signale EM-a - onaj stari radio-program? Kako bi Čuvari reagovali?"
     "I tako, Tedova strateška grupa misli... da bi trebalo da otpozdravimo EM-ima s površine. Tamo gde to neće izgledati neobično."
     "Takva je teorija."
     "Šta ti misliš?"
     Najdžel slegnu ramenima. "Te stvari su krvavo opasne. Najbolje je biti oprezan."
     "Kada bismo samo znali... više o njima..."
     "Ah, ali mi znamo. Barem malo. Površinski tim emitovao je spektralnu analizu stene. Stopljena je u nekoj vrsti procesa s visokom temperaturom pre oko 1,17 miliona godina."
     "Hmmm. Slaže se s proračunom životnog veka njihove orbite."
     "Da. Ali oni su stariji za oko dve stotine hiljada godina od maksimalne granice životnog veka svojih orbita."
     Očni kapci joj zatreperiše; postajala je dremljiva, a čvorovi napetosti na licu opustiše se. Najdžel oseti talas ushićenja, uverenosti da je ona prebrodila krizu. "Ja... shvatam. Zanimljivo... ali..."
     "Tačno. Gde su bili Čuvari za vreme tih dodatnih dve stotine hiljada godina?"
     
     Najdžel je radio na hlađenju jednog odeljka staklenika kada ga je Karlota pronašla. Posmatrao je kako se oblikuje zimski ambijent, kao posledica ulaženja hladnog vazduha koji je iznuđivao brz ciklus. Zgušnjavanje vlage, razmišljao je, beše beskrajan izvor lepote. Prvi mraz naterao ju je da pravi crteže po oknima pasmatračke stanice. Ukovrčeno lišće aplaudiralo je zimskom vetru. Jesen se spustila šireći led pred sobom kao najbolji porcelan.
     "Ispustila sam lopticu", reče Karlota. Podigao je pogled prema njoj i ona sleže ramenima. "Tvoje samoposluživanje je opozvano. Mislila sam da će mi svi administrativni programi biti blokirani ali..."
     "Ah, dobro. U svakom slučaju, bilo je drsko s moje strane što sam pokušao da umaknem s pločice mikroskopa."
     Obgrlila ga je rukom. "Misliš li da će te izvući iz servo rada?"
     "Zavisi od sledećeg izveštaja o mom fizičkom stanju." Protrljao je ruke posmatrajući zglobove. "Zglobovi se u paslednje vreme bune."
     "Neee, poslušaće oni Velikog Starog Čoveka."
     "Bolje zvuči kada se kaže Velikog Starog Namćora. Na sastanku osoblja stalno brbljam o Snarku i Marginsu i mašinskoj civilizaciji u novoj galaksiji. Sve su to posve neproverene, neopipljive priče. Ja..." Pribrao se, prestao da trlja ruke i ustao.
     "Najdžele, izgledaš umorno."
     "Optička varka. Pazi sada, pusti me da razbacam unaokolo malo tonaže Velikog Starog Nitkova i obezbedim ti nove ljude. Mislim da znam kako da upotrebim pravu polugu."
     "Slušaj, žao mi je što sam zabrljala."
     "Karlota, to je bio tek samo jedan lukav udarac. Nikada nisam ni mislio da ću dugo moći da se provlačim na taj način."
     "Da sam samo pomislila na jedan povratan izbor, ja..." Oslonila se na pregradu. "Madre de Dios."
     "Ti si ta kojoj je potrebna pomoć. Dodatni rad za misiju. Nika je u škripcu - daću ti jednu slobodnu smenu."
     "Ne, zaista, ja..." Sada je došao red na njega da je zagrli. "Gluposti. To će poslužiti drugim svrhama, kao udarac nogom. Naprosto jedna stvarčica koja će privući Tedovu pažnju. Primesa posebnog uticajnog torbarenja, upravo u stilu Velikog Starog Shematora."
     "Hmmmm", promrmljala je zabrinuto. "Tako znači?"
     "To će učiniti da izgledam aktivniji za nijansu - to uskovitlavanje brodske politike, mislim."
     "Oh. Slušaj, mislim da te medmon ionako neće eliminisati do završetka ove misije na površini."
     Poljubio ju je u čelo. "Dobro. Ima li ikakvih izgleda da to zaobiđemo, mislim na povratnu opciju u budućnosti?"
     Smračila se. "Pa, ako ja... hm, možda."
     "Dobro. Možda će mi kasnije biti potrebno. Možeš li da udesiš da izgleda kao da nikada nisam pokušao ovu prevaru?"
     "Pa, ako hitro delujem - hej, računaš da bi ti to ponovo zatrebalo?"
     On reče blago: "Moglo bi se desiti."








10.
     Najdžel se nemirno kreće po prevoju. Rečeno mu je da ostane na mestu, da drži svoj položaj. Prvi pokušaj kontakta mora se brižljivo organizovati, i svaka osoba će pokrivati po jedan korak ove dugačke strme doline, pa ipak, on je bio nosilac tog tihog istrajnog pritiska koji je nagnao Boba Milarda i Reja Lendona na ovaj poduhvat i on oseća da bi trebalo da sam pokuša, on ima čulo za ova stvorenja. Sada se taj trenutak približava i on se nalazi na utvrđenoj tački, pripravan da s boka prati grupu EM-a koja se okuplja, i da pojača Daflerove kretnje, osluškujući glasove koji izveštavaju o kretanju EM-a, čekajući na ostale. Prvu priliku koju ugrabim, i odoh, rekao je Niki tog jutra, pola u šali, ali godine rada u timovima otupele su unekoliko njegov okolišni skepticizam, te tako sada on zvecka niz padinu, osluškujući, servo u njegovom oklopu, koji baca senke kao neki insekt na obližnje zidove u dolini škriljčano sive boje. Prolazna izmaglica očistila je vazduh od sumporne prašine. Najdžel može da čuje kako male životinje oživljavaju dok se prašina koja upija kiseonik pretvara u blato. Visoki oblaci propuštaju neumorno titranje direktne svetlosti sa Raa pridajući neravnom tlu sjaj sumorne gnjileži.
     Napuštam zaklon, dopire od Daflera. Vidim jednu grupu EM-a sa očima uzdignutim k nebu. Mislim da će početi da odašilju poruku.
     Milardov otegnuti glas odgovara: Zemlja se upravo izdigla iznad onog velikog brda. Veruješ li da su nabijeni energijom?
     "To jemčim", odgovori Najdžel. "Bili su dugo pored vulkana, tamo gore na onom grebenu."
     Polazeći od radio-položaja EM-a, ugrađenih u činjenice o njihovim obrascima lova, stručnjaci za egzobiologiju rastumačili su sistematske izlete EM-a iz njihovih grubih 'sela': pohode na divljač u ravnicama, na vodu u muljevitim rečicama, na žbunje i lišajeve koje mogu da iščupaju, ali najvažnije od svega, na izvorišta struje, koja su se javljala s nepravilnim erupcijama vulkana. Oni su upotrebljavali svaki mogući izvor za telesnu masu i energiju. Kada bi prašina naišla, oduzimajući vazduhu kiseonik jedino bi oni posedovali uskladištenu električnu energiju koja im je omogućavala da se dalje kreću, da nastave lov na životinje sada trome i bespomoćne. Ostali deo Izisove ekologije bio je čisto organski, bez poluprovodničkih nervnih sistema. Jedan EM bi izbacio užiženi snop ka svom plenu, a potom bi stao da osluškuje bočno raštrkana emitovanja, iščekujući blagu promenu u rezonanci koja je označavala pogodak. Potom bi is praznio 'do daske' svoje kapacitore, spaljujući plen pre no što ovaj oseti zagrejanost svojih tkiva.
     Izdvojio sam jednog.
     Bob kaže, Obazrivo sada. Pevaju ko oluja.
     Najdžel napeto sluša hromatske slojeve koji se gomilaju u njegovom radio-ekranu. Pauze između jurećih blipova buke postaju kraće, modulirajući splitanje kontrapunktiranih tema, tempo koji se pojačava nadglasava tutnjajuće glasove, donoseći narastajuću udaračku užurbanost. EM-i su nagnuti unazad, može sada da ih vidi dok se kreće niz lice brda. Oni pilje uvis i pevaju u velikom saglasju, pozivajući, kao što to čine već godinama, sa strpljivom nadom koja se na neki način probija kroz čudno raspoređene klikove i zvonke dugačke tonove. Glave im zjape, noge se kreću, pomeraju se u najpovoljniji položaj. Signal se rasprostire dolinom. U svetlosti boje ćilibara Najdžel zapaža da se i drugi EM-i zaustavljaju, naginju i okreću, pripremajući se svi zajedno za uznesenu pesmu koja ih povezuje. Najdžel ide napred, brojeći ih, želeći da bude bliže Dafleru kada on pošalje obrazac odgovora o kome su se dogovorili. Sada ima na stotine EM-a u dolini, koji naviru iz svojih pećina da bi tragali, lovili, pevali u čistom tanušnom vazduhu.
     Ako Izis ima neki glas - onda je to vetar. Najdžel čuje šušketavo prebiranje, duvanje preko svog oklopa i čini se da se taj šuplji zvuk meša sa zamršenim radio-pulsevima dok on hvata rezonancu između njih, nejasan nagoveštaj prirode EM-a, dok se kontrapunktirane linije mešaju, čuje i zaobilazno presecanje ritma koje nastaje i opada i sručuje se kroz tkanje što se ponavlja, simfonijski, odmereno, ali ipak gura napred...
     Kreću se prema mom desnom boku.
     ...i ono njegovo raspoloženje se raspada, Najdžel oseća da mu curi kroz prste, trag celovite slike, koja je počela da se pomalja, sada je iščezao. EM-i očito nisu mogli da čuju uskomešane vetrove ovog mesta, barem su tako biomehaničari govorili, tako da je ovo poređenje verovatno bilo besmisleno. Najdžel sleže ramenima. Teško je steći osećaj jednog sveta kada je on nužno razložen u pojedinosti, sa činjenicama koje se gomilaju sve dok se, kao na slici nekog impresioniste, posle bezbroj pojedinačnih poteza četkicom, pomoli slika - života složenog i trijumfalnog, jer je već i živeti ovde značilo pobedu, u ovoj neravnopravnoj nemoj bici protiv Raove toplotne mašine. Otkrili su da je biosfera povezana na suptilan način: stopa pohranjivanja ugljenika u močvarnim predelima, u blatištima kontinentalnih omotača, upravo je takva da reguliše koncentraciju kiseonika; vodonik služi da podigne pritisak do nivoa pogodnog za disanje, kao i da drži finu površinu u visinama; metan reguliše stepen prisustva kiseonika i ventilira blato u kome ga nema; prašina kada duva suzbija platoe energije, nudeći EM-ima pouzdan elektrodinamički oslonac, postavljajući ih na vrh krhke piramide.
     Uhvatio sam moju tačku. Razdaljina od mušterije je možda dve stotine metara. Dafler deluje sigurno.
     Dobro, odgovara Bob Milard. Držimo te izvan njegove zone ubijanja.
     Osmatranje iz blizine pokazalo je da EM-i ne mogu da se usredotoče i lansiraju smrtonosnu količinu energije na rastojanjima većim od 120 metara. Ovaj podatak bio je od prvorazrednog značaja prilikom pravljenja Daflerove taktike, ali i u opredeljivanju za njegovo odelo. Tkanina koju je imao na sebi bila je u stanju da reflektuje više od dvadeset procenata radijacije: lovačkih ubilačkih talasnih dužina EM-a. Najdžel hita preko jednog polja izlomljenog šljunka, a zatim kroz peščani pojas, nastojeći da uhvati Daflera u vidno polje. Eno ga: izlazi iz jedne jaruge - tanušna prilika u bledoj svetlosti koja nogama odbija oblačiće crvenkastog peska. Najdžel može da vidi i druge servo-oblike na udaljenim tačkama, razmeštenim tako da se EM-i ne uznemire ako primete nešto čudno.
     Dafler se zaustavlja i klečeći postavlja svoj aparat. Napon je u redu.
     EM koga je Dafler odabrao podseća na splet svijenih nogu i tela; deluje nepokretno i nekako voštano u daljini. Najdžel utišava hor okupljenih EM-a da bi mogao da čuje Daflera. EM-i izvode složen zvučni oblik sa visokim brzim uzletima, oštro naglašavajući notu koja tvori deo reči možda, fragment onog starog programa sa Zemlje. Mož... Dafler uključaje svoj noseći talas; Najdžel može da čuje njegovo zujanje... biii
     Evo počinje.
     Daflerov odgovor počinje da tutnji. Kreće se prastarim radio-programom od samog početka: Ovo je vreme za Arrturra Goddfrija... i tonovi se valjaju preko crvenkaste doline.
     Najdžel zadržava dah, naginjući se napred tako da mu rampa pritiska ramena, podsećajući ga gde se nalazi, to jest da je zatvoren u Lanseru. Oni nepomični oblici dole u ćilibarskoj dolini ne reaguju ni na kakav način.
     Njihov hor nastavlja da pulsira još takt-dva, a onda se najednom razvija neobično oštro rasipanje tonova, jedno mreškanje u višim frekvencama, koje se u kaskadama sliva u njihovu osnovnu fugu, šireći buku i pometnju kroz sledeću reč ggg... sve dok ona ne izgubi koherentnost... gggggdddeeeeeeeeee i rastvara se u penušanje hiljada nasumičnih zuktanja, kliktavih damara.
     Kao što je planirano, Dafler uključuje drugi program, sada kada je privukao pažnju barem nekolicine tuđina. Usmerava ga napred prema najbližima i započinje emitovanje signala. To je prost kod od svega nekoliko pulseva. Ispod toga, održavajući vezu, Dafler šalje neprekidan program, davno prevaziđenu najavu sazdanu od vedrog izvikivanja imena gostiju i muzičke pozadine u kojoj preovlađuju tihi klavirski tonovi slični pljuskanju vode.
     Najbliži EM počinje da spušta glavu. I ostala štapolika obličja se pokreću, velike četvrtaste glave skidaju pogled s mrtvački crvenog sjaja gore i udaljenog radio-cilja na njemu. Raste živahno mrmorenje i noge počinju da se pomeraju. Podižu se u uspravan položaj, a najbliži sa trzajem kreće, praveći korak, dok se jedan nov glas uliva u radio-spektar, glas oštar i čist; brzo čavrljanje blipova koje se talasa i uzdiže u amplitudi, nešto što, očigledno, nosi jedan složen kod.
     Najdžel nagonski kreće napred, a kamenje tandrče pod njim dok ubrzava niz brdo, ne razmišljajući o strmini - hidraulici protestuju uz šištavo bućkanje. "To je uobličen", počinje on, a plima žudnih klikova rasipa se preko radio-spektra, "odgovor", viče.
     Dafler emituje svoje strpljive učiteljske poruke ispod razvučenih slogova onog programa, toooo... To je prost aritmetički obrazac sa geometrijskim implikacijama, jedan oblik za koji su egzološki stručnjaci smatrali da je dovoljno opšteg karaktera, pa čak i očigledan.
     Jedno klank i odjednom se Najdžel naginje na levi bok i počinje da se obrće, senzori cvile uz brdo, a on oseća kako gusenice i hvatači kamena gube oslonac. Šljunak klepeće udarajući po njemu, on upada u brazdu male lavine koju je sam izazvao, prašina mu zamagljuje sočiva i on pada, lupa se o jedan veliki kamen, gusenice bljuju šljunak, središnja osa se naginje i on počinje da se prevrće. Pomamno povlači kočnice, izazvavši da robot poskoči unazad, a potom i naglo ubrza, bacivši ga na levu stranu dok se gusenice prazno okreću u vazduhu, hvatajući se u toj borbi za bilo kakav oslonac. Osa se, konačno poravnjava u vodoravan položaj. On zaustavlja mašinu Hriste, Najdžele, šta to koja jednom trećinom visi nad ivicom one jaruge.
     U poslednje dve sekunde Daflerov geometrijski kontaktni signal izbacuje još jedan vrhunac modulirane amplitude u vidu sveee i jedna sveža klavirska nota odskače u vazduh, svaki delić vremena lebdi kristalizovan. Radio-spektar je šuma drhtavih uzleta, jedan obrazac koji Najdžel nije ranije susreo, obrazac koji se gomila i razilazi u mahnitim kretnjama, poput pčela što se roje oko trezvene, lepo oblikovane teme, koja je osnova Daflerovog postojanog signala... mmmmmiiii... Iznad toga tonovi klavira se stišavaju, stapajući se u jedno bas uuuummmmmmmmmm i Najdžel primećuje da su EM-i prestali s emitovanjem svog dela onog starog radio-programa i da se njihova energija sada prikuplja i nagomilava u izmenjivoj strelovitoj turbulenciji koja zaglušuje Daflerovu temu.
     Najdžel bludi pogledom po dolini. Glave EM-a obrću se prema Dafleru. Ruke im mlataraju na sve strane, sekući vazduh razrađenim lukovima. Uz trzaje uspravljaju se i tanke vretenaste noge ritualno trupkaju po tlu, lupajući, lupajući. Neki se ljuljaju napred-nazad, dok im se glave grče od uznemirene energije. Najdžel se zaustavlja da bi ih osmotrio, ali se tlo pod njima kruni, ispust se lomi i otpada pod njegovom nagnutom težinom. Priljubljuje se uz kamenu ivicu, promašuje je, hvata je i još više se naheruje preko ivice. Jaruga je kamenita i duboka. Ako padne...
     "Dafleru!" odašilje on. "Mislim da oni pokušavaju da zajedno pošalju razumljiv signal."
     Daaa. Dobro. Barem sam uspostavio vezu. Samo...
     "Mora da su pripremili nekakav odgovor, jednako kao i mi. U stanju su da trianguliranjem odrede tvoj polažaj tako da znaju da si lokalni fenomen, ali..."
     Rub jaruge se lomi i Najdžel se tetura niz padinu. Odupire se uz pomoć prednjih udova, zahvatajući spečeno tlo da bi obezbedio uvećanje momentua. Konačno uspeva da se potisne unazad dok motori urlaju a jezici prašine ližu ispod gusenica. Čelične veze hvataju-proklizavaju-hvataju, i on se najzad, uspinjući se unatrag, uzvera nekako do bezbednog mesta dok Bobov glas ponavlja
     Hriste, Najdžele, šta se do đavola događa, trebalo bi da si na mestu...
     "Oni su uzbuđeni, pogledaj ih..."
     Daaa, pustimo Daflera još koji minut i videćemo...
     "Ne, ja ne bih..."
     U spektru vrhunci stotina radio-talasa sažimaju se u pravcu Daflerove tvrdokorne teme. EM-i podešavaju svoje individualne frekvence, stežući unutrašnje mišiće, kako bi sveli kičmene stubove, prošarane metalom, na odgovarajuću dužinu. Njihovi signali pucketaju od obilja pojedinosti, amplitude šaraju duž nosećih talasa u složenim obrascima, ulivajući se u Daflerovu liniju, mooožžžeee... usredsređujući se na njega. Mnogi među njima izvode onaj čudan treperavi ples, sazdan od ljuljanja napred-nazad, uzrujani na način koji do sada nije zabeležen, obuzeti strašću rasipnički troše električne rezerve, s tim što su svi napeto usmereni na Daflera, pružajući prema njemu svoje treperavo mucanje.
     Najdžel oseća da oni pokušavaju da vide Daflera, da ga dešifruju, da filtriraju njegovu sliku, ali njihove niske frekvence ne mogu da uoče pojedinosti koje su kraće od njihovih talasnih dužina, ne mogu da razaznaju vretenaste ruke i noge po kojima bi uspeli da uoče razliku između Daflera i životinja iz Izisovog životnog okvira, to se tako oluja emitovanja pomera ka višim frekvencama, tragajući za definicijom. EM-i šalju predodređen odgovor i u isti mah pokušavaju da vide Daflera, donosioca vesti, hitro naginjući glave, povijajući se na uglovima, izlivajući energiju u spektar.
     Dafleru se otima krik.
     Isuse - to je - beležim -
     Pucketav urlik izvire iz čoveka. On vrišti. Dafler pada, uvijajući se. Parabolična antena iza njega se lomi. Dafler se grči, a oblaćići prašine ga zaklanjaju. Onaj vrisak zamire, pretvarajući se u grgoljenje.
     Najdžel skače u jednu uzanu jarugu i tutnji niz brdo, razbacujući kamenje na sve strane, dok se spektar EM-a ispunjava neskladnim tonovima, a komunikaciona linija poručuje. Ne hvatam nikakav signal od njega. Slušaj, zaobići ću onu najbližu njihovu grupu, ne sviđa mi se... Njegova oprema je otkazala... Ne mogu ništa da vidim, pokušaću da se približim... Najdžele, napraviš li ijedan pokret, emitovanje EM-a prestaje, ona prodorna zbrka zamire. Najdžel pronalazi sigurnu stazu i juri niz padinu prema pokrivaču od fine gvozdene prašine koja zaogrće ovaj predeo. Prilazi.
     Daflerovo odelo je na osetljivim mestima imalo metalni okvir. To je sada iščezlo. Antena stoji ugnuta. A Dafler... Liči na ogromnu kokošku izgorelu u pećnici, na koju je domaćica zaboravila; mastan je, u mehurovima i skroz prekriven crno-mrkom bojom sprženosti. Čitavo lice je izgorelo, sva kosa pa čak i uši. Patrljci ruku i nogu su savijeni u kolenima, odnosno laktovima, grčevito stisnuti u poslednjim trenucima života. Ukras za oko neke majke sada je sveden na spečenu masu, s krilima i gnjatima koji štrče iz nje.
     
     Isuse, pogledaj
     Ta kopilad mu nisu dala ni priliku, samo me
     zanima, koliko, brzo možemo, da donesemo
     hladnjak
     Nismo računali na ovo, rekao bih da je po-
     trebno barem deset minuta
     Otkaži, mozak je izvesno spržen nema ni-
     kakvog načina na koji bismo mogli
     Isuse, spržili su ga nikada nisu dali
     Jebeni pauci ja
     Najdžele, pazi ove stvari bi mogle
     Daaa, pa oni nemaju izgleda da
     Pogledaj onog tamo još pokazuje na njega,
     Kažem ti da treba da ih raznesemo
     Da, onog blizu tebe, Filipse
     Ja ću na njega, samo da isučem moje čaklje
     
     "Čekajte, još ne znamo šta se dogodilo, mislim da su naprosto..."
     
     Ona dva Gatridže, noge su najbolje, rekao bih
     Pogledaj onog, ide dole, jebeni pauci,
     zbriši sa donje strane
     "Do đavola, oni su se uzbudili, pa ovo je stravična greška..."
     
     Holc zaobiđi onog tamo
     Iskasapi ga, iskasapi ga
     Pogledaj ih, ne znaju šta ih je snašlo
     Te prljave proklete bube
     Pogodio si ga, pogodio pazi da se ne sruši
     na tebe
     Isuse, spalili su Daflera kao da je
     Kasapi ih, bože, goni ih
     Kopilad! - Iskasapi svakog ko je učestvo-
     vao u nišanjenju
     Daaa, nikad ne znaš šta ove stvari
     Jebeni pauci nikada ne bi rekao da onako
     velike noge mogu tako, oni
     Gađaj onog još je
     "...prokleti idioti oni..."
     Seci ga, seci on je
     Goni ih, goni ih tamo na desnoj strani,
     Sranje, ta gnjida je zaglavila čaklje tamo gde
     ti, polomi mu nogu pazi na ono
     Hej tamo levo
     Jebeni pauci








11.
     Kameni zid Tedove kancelarije bio je hladan na dodir. Posedovao je nisku termalnu provodljivost ali je ta masa kamena i gvožđa ipak u izvesnoj meri propuštala spoljašnju studen u Lanser. Godine ljudskog boravljenja nisu mogle da ugreju ove šupljikave prostore.
     Najdžel je sedeo u niskoj stolici naslanjajući se na zid. Ted je završio rad na ravnom ekranu, proveravajući funkcionisanje opreme ostavljene na površini Izisa. Bob Milard je ćutke sedeo na drugom kraju sobe u odnosu na Najdžela. Podigao je pogled u trenutku kada je Ted spustio iglu za zapisivanje na sto.
     "Pa, Najdžele", započe Ted, "tvoja ideja nije upalila."
     "Možda."
     "Možda?" Bob je podrugljivo pokušao da oponaša engleski naglasak. "Sve što se dogodilo kao da govori 'možda', da. Dafler je mrtav, a njegova oprema stopljena je u kašu..."
     "Uzbudili su se", reče Najdžel polako. "Svaki od njih pokušao je da pošalje svoj signal odgovora. Čini se da je to bio jedan zgusnut kod."
     "Pitam se šta je Dafler o svemu tome mislio."
     "Sumnjam da je imao vremena da bilo šta pomisli", reče Najdžel.
     Ted se naže napred preko stola. "Činjenica je da su ga oni napali. Ubili ga."
     "Očekivali su da odgovor stigne odozgo, sa Zemlje. Kada su shvatili da se Dafler nalazi u blizini, pokušali su da ga vide. Suština je u tome da ako hoćeš da vidiš uz pomoć radara, ti moraš da odašilješ. Stoga su stotine njih pokušale da ga razaznaju, a to njihovo mnoštvo... Gadna rabota", zaključio je neubedljivo.
     "Moooždaaa", prošaputa Bob.
     Najdžel se okrete prema njemu. "Desilo se upravo na taj način."
     "Je li? Zašto nam onda nisi to rekao unapred? A? Bio si toliko zapaljen za taj plan - uspostavljanje kontakta - zbog čega nisi predvideo..."
     "Do đavola, nisam računao sa svim mogućim iznenadenjima. Pogotovu nisam mogao da predvidim da će rulja poludeti i iskasapiti EM-e kao da su životinje..."
     "Stani." Ted uzdiže dlan. "Obojica ste zastranili. Priznajem da su ljudi na terenu iskočili iz koloseka."
     "Posekli šesnaest tih kopilana, razjurili ostale... Rekao bih da smo ti spasili kožu, Najdžele."
     "Mog robota, možda. Bio sam servo."
     "No, dobro. Neki od nas nisu. Ljudi su pomislili..."
     "U redu, u redu", reče Ted blago. "Moj zaključak je da je naš pokušaj uspostavljanja veze pretrpeo neuspeh."
     Najdžel uzdiže veđe. "Nipošto."
     "Šta hoćeš da kažeš?" upita Ted.
     "Signal odgovora. To imamo."
     "Pa šta?" reče Ted. "Najdžele, mislim da ne shvataš stepen zlovolje koju je ovaj incident izazvao. Dafler je imao puno prijatelja. Ti..."
     "Znam. Posle svih onih ranijih gubitaka, ovo je... Ali slušajte, dozvolite mi da radim sa Exo komunikacionim timom. Pretpostavljam da možemo pronaći način za dešifrovanje tog signala. A tada..."
     "U redu, u redu. Čini što ti je volja. Ali rad na površini više ne dolazi u obzir", reče Ted ozbiljnim glasom. "Da li ti je to jasno?"
     "U redu. Ali sve dok vam ne padne na pamet da se upustite u još jednu igru sa onim satelitima." Nije mogao da odoli a da im ovo ne spusti. "Samo mi to obećajte."
     Bob načini grimasu.
     
     Dugački nizovi koda bili su zapleteni, slojeviti, složeni, a ipak usklađeni u sintaksu koja je taj zadatak učinila jedva mogućim; EM-i su imali težak posao da prevedu svoje konstrukcije u nešto što će podsećati na čovekove jezičke oblike. Ti obrasci javljali su se kao udaljeni svetlosni signali, viđeni kroz sveobuhvatnu pamučastu maglu.
     Matematičari nisu bili sigurni gde pripovest počinje a gde se završava, tako da su slike i simboli koji su iskrsavali ostajali u statičkom stanju s tek nagoveštenim međusobnim odnosima, ali bez izvedenih linija uzroka i posledice.
     Jedna slika prikazivala je jednu jedinu savršeno ravnu i nepokretnu ploču boje čelika, iz koje su štrčale udaljene poluge i lukovi od crnog kamena, označavajući perspektivu svojom uglastom geometrijom, učvršćenom a krutom. Nešto nalik na put isticalo je s leve strane i bez vidljivog nagiba iznenada podilazilo pod sivoplave površine, kao kakva ravna tanka oštrica koja koso klizi u glatko meso, vođena osetljivom rukom.
     Najdžel je posmatrao kako se ta slika uobličava na ravnom ekranu, a onda je s novim kodovima, koji su pristizali, osetio da to podrazumeva kretanje vode, da sadrži unutrašnje slojeve u kojima su mrke struje nosile praćakave, ribolike gmazove. Blaga i neuznemirena površina mestimično je bila prekrivena tačkama zalenkaste pene, znak izviranja gasa bogatog metanom, ali je inače ukazivala na tajanstveno brz sloj, na metar dubine, koji je strujao od udaljenih obala i sadržavao debeo sjajan životni oblik s tri peraja koji se, zaštite radi, okupljao u jatima, krstareći vodama zasićenim rđom. Osećaj plivanja, mekih gmazova prošaranih pegama boje safira, uskrsao je u Najdželu dok se slika razvijala, i on je u toj strukturi osetio neko spokojno i toplo zadovoljstvo, u toj vedroj ravnici kakvu bi Euklid samo poželeo, koja se protezala do horizonta i vrvela od tananog mreškanja informacija o lancu ishrane što se rađao i živeo u talasima plime.
     Prazan disk koji je nepokretno lebdeo iznad glave bio je mutnocrvene boje osenčene bojom neba na mestima gde su molekuli vode rasejavali svetlost. Bio je to Izis na morskoj obali, razlačit od svega što je čovek otkrio - plaža koja klizi u mirno more. Kada se debeo trom i lepljiv greben vode, boje čokolade, uobličio na donjoj ivici slike, Najdžel je postao svestan da na neki nelinearan način vidi svet EM-a onakav kakav je nekad bio, tako da ga sporo pojavljivanje duge i tanke noge koja se uzdigla i ponovo utonula u morsku struju nije iznenadilo. Ruke se probiše u vidno polje, ruke koje su bacale mreže. Strune su se zatezale opterećene tovarom koji se nadimao i ubrzo iskrsnu masa mekanih bleštavih stvari, debelih a spremnih. To je, dakle, bio raj EM-a, pomisli Najdžel. Kontemplativna vedrina ovog mesta nije mogla biti greška u prevodu. Oni su to pokazali zato što je bila reč o izvesnom uokvirenom sećanju, o nekakvoj slici-probnom kamenu.
     Bilo je još takvih. Neke su, van svake sumnje predstavljale umetničke radove, dok su druge nagoveštavale prolaženje neizmernih pružanja vremena. Astronomi su znali da je Izis bio zaključan u plimsku rezonancu sa gasnom džinovskom planetom, a ono beskrajno komešanje vode i vetra na oba sveta odvlačilo je Izis prema spoljašnjosti, bliže masivnoj prizivajućoj planeti Jupiterovog tipa. Držeći se brižljivog praćenja noćnog neba, pokazanog u nekima od dešifrovanih slika, oni su otkrili očigledan dijametar gasnog džina, a na osnovu toga i datum njegovog nastanka.
     Slike su pokrivale eru od stotina hiljada godina. Potom su se slike i simboli izmešali i pomolili su se čudni ispresavijani brodovi - shematizovane, dizajnirane jasne stvari, koje su tuđini sami sazdali kako bi leteli u vakuumu. Svemirski brodovi. A onda, najednom, slika sivo-zelenog Izisa i oko njega uskovitlan oblak tačaka, nalik na vruće pucketavo ugljevlje koje je prerastalo u asteroide što su se sistematski spuštali na disk večito okrenut suncu.
     Zatim su se dugački donji luci stopili u pokretan prizor nekakvog ravnog jezera. Biljke: zupčastih dugačkih stabljika, električnoplave boje, rasle su, dok ih je Najdžel posmatrao, a onda su počele da se povlače, razdvajajući se, dok je svaka išla dalje, prelazeći na onaj poznati lov u kipućem životnom rezervoaru ispod površine vode, tako da su oštri šiljci sevali u vidnom polju poput gipkih noževa koji su sekli - činilo mu se da može da oseti bolove ustreljenih, krvareću vlažnost koja je sledila - i obavljali žetvu.
     I tu matematičari nisu uspeli da koherentno ustroje simbole i slike koje su dobovale po njima kao grad, već su ih naprosto izložili po redosledu po kome su se pojavili: Era Vremena Toka i nemilosrdne noći - proždirača vatre, kada su nebesa bivala izbrazdana narandžastom svetlošću i svijenim profilima koji su skakali naviše u tu istu noć, s ciljem da unište ili ometu, između valjajućih dobujućih zvukova, sličnih paljbi topova, iznad bleskajućeg horizonta. Bilo je tu vrelih vetrova koji su jurili kroz crni vazduh. A onda su se umešale uglaste slike. A onda je zavladala tišina.
     
     On zna da je iznuren do same granice izdržljivosti; mišići su mu sputani kompjuterskom kabinom, a prosuđivanje mu govori da treba da napusti kancelariju Teda Lendona i odmori se, proceni i odluči kako da na najbolji način saopšti sve ono što je proizašlo iz dešifrovanja. Ali u isti mah on zna da to ne može učiniti, trenutak se upravo približavo vrhuncu i tako, sedeći na proračunato nehatan način, bezmalo se klateći, on priča:
     Nešto se pojavilo iz međuzvezdanog prostora i uznemirilo orbite asteroida u blizini Izisa. U početku oni su padali kao kakva čudna pojava, a potom je došlo do uvećanja mase i broja i dobovanje se proteglo godinama. To je izbombardovalo površinu, razorilo neobične gradove EM-a, ubacilo prašinu i paru u vazduh Izisa sve dok se blago zračenje Raa nije svelo na onaj stepen kojom mesečina osvetljava Zemlju. Bez fotosinteze lanac ishrane se raspao, uništavajući život koji su EM-i poznavali. Oni su živeli u hordama tragajući za hranom, jedući ono što je neprestano proticalo bogatim priobalnim ravnicama. Zemljoradnja se ugasila ali su uspeli da razviju skromnu tehnologiju; čak su raspolagali i brodovima sposobnim da se vinu do orbite. Organizovali su kratkotrajnu uzaludnu i slabačku odbranu protiv kamenja koje se sunovraćivalo s neba. Na kraju je čitav podsolarni predeo Izisa bio izlupan, izbombardovan i pretvoren u ispreturanu ravnicu sa svežim vulkanima gde se, do tada pritajena magma Izisa, probila na površinu kada se kora provalila, izdižući duboke tektonske iznutrice koje su zanavek oduzele životu tačku koja je rađala vlagu na najvrelijem mestu na planeti - i umesto toga stvorila Oko.
     Najdžel zastaje i oseća oči ostalih na sebi u omeđenoj tišini koja ispunjava kancelariju. Govorio je brzo i sa lomnim momentumom, ne sasvim siguran u sve veze, ali želeći da to iznese, kako bi ostali mogli na tome da rade, i provere leteće slike koje su mu iskrsle pred očima, to masno prase. U svetlosti iznesenog oni mogu da provere, prerade a možda čak i opovrgnu ono što on misli da je uočio.
     Ted kaže Deluje čudno, ja ne... a jedan geolog uleće sa Znaš, to bi odgovaralo vremenu porekla kratera koje smo otkrili, znamo da je to obuhvatilo čitavu planetu, a s Najdželove leve strane dopire: Sada kada si to spomenuo, starost površine satelita bila je otprilike ista, i smirenije iz dubine prepune oznojene kancelarije Hriste, u tom vremenskom rasponu ne može se zaključivati o slučajevima, to je apsurd, a Nika pored njega iznenada kaže prkosno Budite ljubazni i dajte mu priliku da dovrši svoje, ali on je kretnjom ruke ućutkava, istina je, veli, da događaji koji su se zbili pre više miliona godina danas predstavljaju maglovitu prošlost, nestalne spektralne snove.
     Te tako on nastavlja i oko sopstvene svesti vidi mirne spokojne živote, bića sa staklastim nogama, koja se njišu i zakoračuju sred talasa i bujica plime, u potrazi za plutajućim životom prirodnog okoliša koji ih hrani i omogućava podnošljivo provođenje vremena pored vatri na obali, a iz toga nastaje nekakva kultura veoma daleka od strogih napred ustremljenih i na lovu zasnovanih ljudskih načela. Do Vremena Toka oni su podosta saznali o sebi, ovladali zamršenim kodom DNK i molekularnim zamešateljstvom. Preživeli su ono kamenovanje odozgo i videli kako njihov svet vene, osetili kako životinje i biljke umiru u sumornom nemilosrdnom sutonu jednog sveta okovanog prašinom i naslutili rađanje nove ekologije na osušenim ljuskama starog. I tako su delići genetičkog znanja pretvoreni u instrumente promene, jedinjenja su titrala, molekuli se izopačili i preustrojili i od sebe su napravili novu vrstu sebe.
     Ne znam, zvuči mi neverovatno sve to izvođenje genetičkog krpljenja na samom sebi i Slušajte, vulkanska aktivnost se povećavala, ne postoji način na koji bi mogli da iziđu na kraj bez kiseonikom bogatog vazduha na koji su navikli i sav onaj sumpor koji je izbijao iz vulkana, mogao je isto tako, dok je u prostoriji postajalo sve toplije, a mirisi tela slankastiji i oštriji. Ali sasvim je nemoguće upisati u vlastiti genetski kod stvari kao što su tranzistorski nervi i kapacitorsko skladištenje, naprosto ne možeš izvesti tu vrstu stvari a onda nešto blaže Daaa ko kaže? uz To je ideja stare Mjurijel, ono što ne razume proglasi za zakon prirode kao božju granicu brzine i Najdžel tone u stolicu, osećajući kako mu se mišići leđa grče od silnih sati ukrućenog sedenja, treba izdržati ove krvavo dosadne kompjutarske džokeje, matematičari-klovnovi nikada nisu naučili kako treba živeti, onako zapleteni u svoje brojke. Možda je to bio jedini izlaz mrmljaju prisutni egzološki tipovi među sobom, budući da su oni za svoj groš obavili multifaktorijalnu analizu nemuštih kodova EM-a. To je barem jedno objašnjenje za odsustvo drugačijih, životnih oblika u ovoj biosferi sa sposobnošću usklađivanja, elektriciteta i Najdžel zapaža da se matematički kružok ne slaže sasvim s ovakvim objašnjenjem, ali on samo sleže ramenima, svestan da se ovo prvotno iznošenje utisaka ne može slučiti u nešto ozbiljnije sve dok se ne obave novi poslovi, no ipak uplitanja. To bi bre Lendone podrazumevalo, ako se ne varam, da su nominalne superprovodljive prostorije, koje je otkrila Bobova grupa, zapravo artefakti jedne milion godina stare tehnologije i, iskreno govoreći, preživljavanje bilo kakvog superprovodnika, pa makar i dvodimenzionalnog, smatram neverovatnim tokom pomenutog razdoblja i talas ove poslednje opaske polako ih preplavljuje i isprva oni gledaju ukočeno, nesposobni da prihvate Hoću da kažem kako je moguće da su se uhvatili samo za jedan delić visoke tehnologije kakve su superprovodničke ploče, a sve ostalo pustili da propadne i još nisu osetili skrušen smisao značenja onoga što je nekada davno toliko mnogo značilo, ispoljavajući se u hotimičnoj promeni vlastite supstance u cilju opstanka, da bi se zauzdale elektrodinamičke sile u času kada je hemijska piramida kolabirala bez izgleda da se obnovi, jer je Oko stalno bilo tamo, a predačko nebo prigušeno prašinom. Da se bilo kakav ostatak tehnologije upustio u bitku sa rđom lučna narandžasta koplja iščekićala bi ih dok unište i poslednjeg; mašine bi bile razorene, zbrisane sa tla i konačno okovane rđom pod dejstvom izmenjene ekologije sumpornih zrnaca i čvornovatih biljaka izvajanih vatrom Ali zašto sve to posmatrati kao potpuno dovršeno, ne uklapa se rekao bih i prostorijom se širi žamor rasprave. Najdžel oseća da se činjenice polako pomaljaju, baš kao što su se i njemu ukazale Pa radio je bio jedini način da vide u ovom đubretu nošenom vetrom on stiske Nikinu ruku, jer one je bila ta koje je uočila konačnu mračnu vezu Dabome, a pretpostavljam i jedina nada za uspostavljanje veze na međuzvezdanim razdaljinama uzvikivana turobno i žudno preko ambisa Moj bože samo su tako mogli da prežive rasklimatane vreće delatnog mesa, sa cevčicama i džepovima koji su postali debeli i voštani, natopljeni sokovima, hodajući na zglobovitim štapovima po hladnim plićacima. I život se još održava, pulsirajući, povijajući se, penušajući se, sagorevajući, a ipak osuđen na smrt - čak i uz njihov smanjeni metabolizam, kroz trošenje poslednjih zaliha energije - i rastvaranje u zarđalom tlu Znate, razmišljao sam o korišćenju radija u životnom obliku to bi se moglo shvatiti kao prirodna stvar, da tako kažem, a ne kao proizvod tehnologije i Najdžel, uvidevši da su izbili iz poslednje krivine na pravac prema cilju, nehatno ubacuje nekoliko fraza Možda je to razlog zbog koga su Čuvari i sve veća grozničavost prosvetljenja ih prožima kao i trnci bliskosti uvida, dok svaki od njih vidi delić toga Izvesno je da to uopšte ne treba smatrati tehnologijom, već samo krivudanjem životnog oblika, nekakvim čudnim vidom evolucije i nijedan Čuvar neće posumnjati u to da čak i elektromagnetski spektar, oplemenjivan tokom eona, može da se ovaploti u životni oblik, prirodan znak odobravanja, Pa već i sam Okamov skalpel će nam reći da su Čuvari izvesno bili uzrok i sada Čuvari se beskonačno kližu preko opskurnih ruševina jednog sveta Ne znam, čini se kao da jedna žica zanemarujući sićušne negoveštaje života koji ponovo porađa tehnologiju Pa ipak, kada razmišljete o tome prikupljajući energiju eonima Do đavola ovde postaje nepodnošljivo. Najdžele, treba da izađeš, odmoriš se, pusti ne Nameće se pitanje da li bi valjalo da izvučemo vaša servo vozila, ili da ih tako raštrkamo da ne privlače pažnju, još jednom sleganjem ramenima odbacuje njenu zabrinutost Daaa, taj Čuvar izvesno zna da smo mi ovde, jedna ozbiljna civilizacija ili nešto slično i Ted smireno uzima reč nastojeći da sve dovede pod kontrolu i veli da će timovi, dakako, morati da se pozabave ovim idejama, da će se sutra održati još jedan sastanak u 1100 sati i da on očekuje izveštaje od svih odseka Najdžele, dopusti mi vazduh u prostoriji je gust i težak od njihovog znoja i koncentracije Ne pokušavaj da ustaneš no on to ipak čini i otkriva da mu zgusnuta masa pojedinosti u svesti ne dopušta da pokreće noge na ispravan način, one odbijaju da ponesu njegovu težinu koja želi da jurne preko poda pri ovoj blagoj centrifugalnoj gravitaciji Do đavola proklinje sebe zbog toga što je bio toliko nemaran u odnosu na svoje telo pa ipak nema nikakvih jasnih znakova ili ih naprosto nije primetio Hej, šta je i on se strovaljuje, lomećl zglob i gotovo pozdravlja s olakšanjem oštar bol koji sledi.








12.
     Mirno je ležao dok su ga mašine njuškale i bockale. Nika reče: "Misle da je uglavnom zamor posredi. Ali ni krvna slika ti ne valja."
     "Hm", promumla Najdžel. "Pretpostavljam da je reč o poremećaju ravnoteže u napicima protiv starenja. Držao sam se podalje od medmona otkad mi je onaj trik otkriven."
     "Doista izgledaš umorno. No izvukao si više od specijalista iz onih poruka što su ih EM-i dali, tako da je možda bilo vredno... Šta ti radi sada?"
     "A? Služi me pilulama." Medmon je gurnuo poslužavnik prema njemu, zujeći.
     Nika upita: "Čemu služi ona narandžasta?"
     S mukom je okrenuo glavu da bi pogledao. "Ah, ta narandžasta stenica." Farmakološki mir. Ležao je sa cevčicom za hranjenje u nosu, dijagnostičkim diskovima na rukama i grudima, termometrom i uzimačem uzorka u anusu, različitim vodovima i gazama po stomaku. "To je moj afrodizijak."
     Nika se osmehnu, a vrata se u tom času rastvoriše i uđe Ted Lendon. Najdžel se bledunjavo osmehnu, a zatim se sve troje upustiše u čavrljanje uobičajeno za bolničke posete. Ted je bio nervozan. Da bi ga odvratio od crnih misli Najdžel ga zapita kako teku istraživanja.
     "Oh, prilično smo sigurni da je ona tvoja ideja bila prava", reče Ted. "EM-i su izvesno petljali sa svojim genima da bi došli do tog sistema poluprovodnika i električnog uskladištavanja."
     "Ugrađujući ga u ekologiju učinili su da izgleda kao prirodan? Na taj način su mogli nesmetano da koriste radio."
     "Možda. Nešto je sprečilo Čuvare da ih napadnu." Ted sleže ramenima. I dalje je delovao rasejano.
     "Pronašli su rupu u kontroli. Njihov radio je prirodan. Izgleda da su Čuvari posvećeni lovu na svaku tehnologiju. Ergo, prirodni radio je bezbedan."
     "Moglo bi biti tako."
     "Da bismo bili sigurni u to moramo još bolje da ih proučimo", reče Nika, "ali čini se..."
     "Bojim se da to ne dolazi u obzir" reče Ted ravnim glasom. "Krećemo odavde."
     "Šta?" poskoči Najdžel.
     "Upravo smo dobili dugačku poruku sa Zemlje. Naloženo nam je da krenemo prema jednoj novoj zvezdi. Dug put."
     "Ali zašto?"
     "Stvari su se tamo nazad promenile. Sada ima nečeg u okeanima. Novi životni oblici." Ted ih je tupo i sumorno gledao. "Izgleda kao da ih je neko ubacio tamo. Eto zbog čega Zemlja zahteva da produžimo dalje. Da otkrijemo, dakako, onoliko koliko možemo od EM-a, ali i da istražimo ostale sisteme."
     Nika reče tiho: "Ja ne..."
     "Neko je zasejao naše okeane. Koristeći zvezdane brodove."








13.
     2057, duboki svemir
     Lanser je sada već nedeljama bio ispunjen postojanom prigušenom tutnjavom pogonskih motora. Ogroman ukrašen kamen odvajao se u lučnoj putanji od mutne zvezde, udaljavajući se od Izisa, pripremajući se za uključenje sabirnog pogona.
     "Najdžele? Nika mi je rekla da ću te ovde naći."
     Najdžel se okrete i ugleda Teda Lendona koji je ulazio u osmatračku prostoriju. "Bacaš poslednji pogled?"
     "Hmmm."
     "Nisam te u poslednje vreme često viđao oko Kontrole."
     Najdžel se okrenuo da bi osmotrio udaljeni crvenkasti disk Izisa. "Priključiću vam se."
     "Slušaj, znam da se ne slažeš s naređenjima sa Zemlje, ali sam uveren da mogu da se oslonim na tebe i ubacim te tamo gde su tvoji talenti neophodni, posebno..."
     "Da, tačno, timski igrač i sve u tom smislu." Skrstio je ruke.
     "Ne posećuješ razgovore zajednice. Nisi verovao da ću to da primetim, je li tako?"
     "Da budem iskren, nisam o tome ni razmišljao."
     "Pa, jesam, i nije dobro što tvoja gledišta nisu bila bolje zastupana tamo."
     "To ne bi ništa bitno promenilo. Zemlja samo pozove i poruči 'gurajte dalje momci' i mi smesta dižemo jedra."
     Ted je dozvolio da mu blesak razdraženosti pređe preko lica. "U redu, slažem se da su one svađe bile uglavnom pro forma ali..."
     "Slušaj." Najdžel utipka na ručnom zglobu. Jedva čujno ali zamršeno dobovanje ispuni prostoriju osmatračnice, stvarajući utisak kao da dolazi iz samog provodnog zida. "Odašilju nam podatke o svojoj umetnosti, o svojoj istoriji, mnogo toga."
     "Pa, da, ali u obliku mitova i storija i mnoštva pojedinosti koje se ne daju dešifrovati tako da..."
     "To bi se vremenom dalo razumeti; pogotovo ako bismo operisali na površini, gde bismo mogli razviti određene vizuelne znake, kojima bismo pronikli u tu nerazumljivost."
     "Moramo sagledati obrazac koji odgovara svemu ovome, Najdžele. To podrazumeva istraživanje više od jednog sistema. Sve što se ovde dogodilo daleka je prošlost. Potreban nam je pristup opštoj slici, druge zvezde..."
     "Bio sam voljan da ostanem. Jedan mali tim mogao je..."
     "Mogao je da izgladni do smrti, daaa. Decenijama neće biti ekspedicije sa obezbeđenjem. Možda i duže. Ne mogu da rizikujem posadu."
     Najdžel odmahnu rukom. "Zvali su nas jako dugo. Sada smo uspostavili kontakt i prekinuli ga u blesku trenutka. Zamisli šta će to njima značiti."
     "Dabome, a ti zamisli šta su oni Čuvari mogli nama da učine. Na Lanseru ima previše vrednosti da bih mogao tek tako da rizikujem i..."
     "Iskrcaj par izanđalih starkelja dole i nemaš šta da brineš?"
     "Prokletstvo! Ne umeš da gubiš je l' tako?"
     "Tako je, kada si već to spomenuo. Dug je put do sledeće stanice, a ja moram da idem tamo, želeo to ili ne."
     Ted je stisnuo usne i počeo obazrivo da ih trlja jednu o drugu, očigledno računajući nešto. "Poveriću ti dužnost održavanja stalne radio-veze sa EM-ima."
     Najdžel šmrknu. "Čista simbolika. Prihvatiću. Ali ti dobro znaš da dobijamo prokleto malo kroz buku sabirnog pogona."
     Ted slegnu ramenima. "Možda je dobro da prekinemo vezu na određeno vreme."
     "Matematičari su već utvrdili da smo mi prvi sa kojima su EM-i uspostavili kontakt. Ako mi prekinemo čak i nakratko, udarac njihovom..."
     "Najdžele, odluka je već doneta."
     "Od strane armije stručnjaka."
     "U biti, da. Imaš li ti neki bolji način? Ne možemo upravljati Lanserom kao da je posredi svemirski brod u Lunaparku. Svi su srećni do neba što smo izvukli živu glavu pored onih Čuvara."
     "Nešto mi govori da oni ne predstavljaju ozbiljnu opasnost."
     "Menjaš ploču? Čudno, sećam se da si ti bio taj koji nas je upozoravao da ne diramo onog Čuvara, a sad si..."
     "Kao što sam uvek mislio, nisu ozbiljna opasnost sve dok ih ne izazovemo."
     "Kako? Pored desetina mrtvih..."
     "Instinkt."
     "Ne mogu da upravljam brodom na osnovu instinkata", reče Ted kiselo. "Potreban si mi da bi pomogao u procesu pohranjivanja podataka koje smo upravo počeli da primamo od gravitacionih sočiva dole na Zemlji. Možeš svoje instinkte ostaviti po strani."
     Najdžel se osmehnu. "Dobijam previše glasova u brodskom kongresu, a?"
     "Nisam zabrinut zbog toga."
     "Teško da bih poželeo tvoj posao, uostalom."
     "Uvek postoji jedna frakcija koja sledi tvoj način razmišljanja. Kada bi bio u stanju da ih okupiš oko..."
     "Oko čega? Ja ne manevrišem protiv tebe. Tede."
     "Ukoliko se ljudi na koje utičeš ne saglašavaju s našom opštom politikom, onda je posredi razorno delovanje."
     "Uf-uf. Takva ti je nauka. Puna nepopravljivih stvari."
     "Ne govorimo o nauci već o rukovođenju."
     "Možda je najbolji način rukovođenja ne raditi ništa."
     "Šta bi to do vraga trebalo da znači?"
     "Ne shvataš da onaj Čuvar izvodi zaključke."
     "Ne vidim da on radi bilo šta."
     "Dabome. Strpljenje je, takođe, strategija."
     "Već mi je pomalo pun nos svega ovoga s tobom, Najdžele."
     "Nalaziš se na kraju dugačkog reda. Cela moja karijera bila je na udaru ovakvih stvari."
     "Prilično si ponosan na to."
     "U mojim godinama moraš biti takav."
     "Krijumčar, je li tako?"
     "Nisi primio poruku, Tede."
     "Koja glasi?"
     "Zašto ne bih mogao da nastavim s Amerikancima? Hajde da to postavimo na ovaj način - ne govorimo o inostranoj politici, govorimo o tuđinskoj politici. Poslušaj za trenutak onu pesmu EM-a."
     "Daaa. Ne može se dešifrovati bez kompjutera."
     "Sumnjam da sami kompjuteri mogu razotkriti trik. Sumnjam da je onom Čuvaru to pošlo za rukom."
     "On je imao vremena."
     "Da, ali ne i hormone, shvataš li."
     "Pa šta?"
     "Pa možda se i ne nalazi tamo zarad dešifrovanja. Priseti se nacrta te stvari. Mora da traje milione godina. Izvesno je da može sam sebe da popravlja do određenih granica - ali ko utvrđuje utvrđivače? Ne možeš da se osloniš samo na obilje kao osiguranje. Stoga tvoja strategija postaje kao u krtice. Činiš svoga Čuvara obazrivim, konzervativnim. Ne sme da traći energiju. Ne sme da rizikuje oštećenje materijala."
     "Zbog čega onda nije pokušao da nas sve likvidira kada je pobio neke od nas?"
     "Možda ima važnijih ciljeva. Možda ima još toga što želi da nauči."
     "Na primer?"
     "Odakle smo došli? Šta nameravamo?"
     "Slušaj, onaj Čuvar nije imao vremena da izvede lansiranja prema Zemlji. Elementarno..."
     "Razume se. Postojalo je, dakle, ranije nešto što je znalo."
     "Šta?"
     "Možda Snark?"
     "Znaš da ISA ne prihvata tvoje tumačenje u vezi s tim."
     "Sasvim dobro."
     "Sve je ovo samo gomila spekulacija, Najdžele."
     "Konačno da se u nečemu složimo."
     "Nije vredno podrivanja mog položaja."
     "Verujem da sam tu nagazio na osetljivo mesto."
     Najdžel ćutke ustade posmatrajući svetlosti Izisa, koje su polako bledele. "Slušaj", reče Ted da bi ga prenuo, "moram sada da bežim. Razmisli o svemu ovome još jednom. Navrati na piće."
     Brzo je otišao. Najdžel je pustio bio da meki bujajući tonovi fuge EM-a ispune prostoriju, pomišljajući da će oni imati isti uticaj na Lendona kakav su imali na njega, ali se ta taktika pokazala uzaludna. Činilo se da drugi ne čuju isto žalosno jadikovanje u široko razmaknutim klikovima i drhtavom čavrljanju. Ti zvuci će sada, kada Lanser pojačava gotovo do brzine svetlosti, izbledeti. Možda je on uspevao da iz njihovih pesama dozna nešto o neizmernim i praznim vremenima, kotrljajućim vekovima istovetnosti.
     I tako je sada Lanser izvlačio jednu crtu preko tame, bežeći od Čuvara koji je nadvladao. U ovoj čudnoj strategiji - Najdžel je to opazio - informacija je bila vrednija od samih tela. Bilo je u prirodi organskih bića, iskovano rukom evolucije, da prežive u ovom času. Da pobegnu. Iako je Čuvar mogao pratiti kretanje Lansera po njegovoj fuzionoj baklji. I bez obzira na to koliko Lanser brzo bežao, komunukacije pri svetlosnoj brzini uvek će odavati njegov trag.








Četvrti deo: 2061, ZEMLJA








1.
     Vetar se okrenuo prema severoistoku i sada se ponovo pojačavao. Voren je posmatrao kako se sumorni oblaci gomilaju. Zavrteo je glavom. I dalje mu je bilo teško da odagna sanjivost.
     Prošla su tri dana otkako je ostavio ono ostrvo za sobom. Razmišljao je puno o događaju s Rozom. Kada mu je glava bila bistra, ispunjavalo ga je uverenje da nije napravio nikakvu grešku. Pustio ju je da učini ono što je želela, a ako ona nije shvatila, bilo je to zbog toga što nije uspeo da pronađe pravi način da joj to saopšti. Samo more i, naravno, skidači bili su njegovi učitelji i čovek je morao pažljivo da osluškuje. Roza je slušala samo sebe i svoj želudac.
     Drugog dana posle udaljavanja od ostrva vazduh je postao gust i oluja se stuštila sa severa. Mislio je da je posredi malo jači udar vetra sve dok paluba nije počela da se naginje pod veoma kosim uglom, a komadi da se otkidaju uz jeku. Privezao se za kladu i pokušao da obori ploču od iverice. Mogao je da je dosegne, ali je kolan koji je načinio od svog kaiša bio klizav od kiše. Povukao je rasporenu kožu. Palo mu je na um da upotrebi nož da bi oslobodio ploču, ali onda kaiš ne bi više vredeo ni pet para. Dočepao je jedan krut čvor, no baš u tom času prvi veliki talas preplavio je penom palubu i on ga izgubi. Talasi su zatim zaređali velikom brzinom i on nije više mogao da ustane. Kada je podigao pogled, ukazala mu se tama, i on vide da je ploča od iverice otrgnuta od jarbola. Vetar ju je lupao o jarbol, a kolan je pri vrhu slobodno visio. Veliki talas ga je zapljusnuo i kada je sledeći put video ploču, ona je bila razbijena u paramparčad. Komad je pao na palubu i Voren se, dok ga je pipavo tražio, okliznuo na truloj dasci. Talas je odneo taj komad preko ivice. Daske splava trle su se jedna o drugu i ubrzo je došlo do nove lomljave. Voren se držao za kladu. Drugi kolan na jarbolu je pukao i ploča je tresnula na palubu pokraj njega. Posegao je za njom jednom rukom i osetio kako mu se nešto zaseca u nju. Paluba se naginjala. Ploča od iverice pala je nazad, zatim skliznula i već u sledećem trenutku prevalila se preko ivice pre no što je mogao i da pokuša da je dohvati.
     Bura je besnela celu noć. Zbrisala je zaklon i zalihe. Držao se klade i konopci su mu se do jutra zasekli u pojas. Voren je dopuštao da mu voda slobodno spira rasekotine, da so štipa leđa i stomak, znajući da će rane na taj način brže zarasti. Pokušavao je da zaspi. Pred svitanje je zadremao budeći se samo kada bi osetio promene struja. Vetar je duvao prema severoistoku. Talasi su i dalje zasipali palubu, odlomivši trećinu splava, ali se, sa bliženjem zore, more ipak polako smirivalo. Sporo se budio, ne želeći da se liši svojih snova.
     Nije ostalo ništa osim jarbola, nekoliko motki koje je bio privezao za središnju kladu, noža i strele. Od jedne motke, metar dugačkog konopca i noža načinio je ribarsku kuku. Konopac je bio sav iskrzan. Bio je to spor rad i konopac mu je stalno klizio iz ranjavih prstiju. Kora na kladi izgrizla ih je tokom noći, a bili su i meki od vode i trljanja. Sunce se brzo izdiglo nad horizontom i vrelina je naselila vazduh koji je pritisnuo njegove rasekotine i oblio ih znojem. Mogao je osetiti kako ga je noć iznurila i bio je svestan da mora pronaći nekakvu hranu ako želi da mu glava ostane bistra. Znao je da će se skidači ponovo pojaviti, i ako bude kakve poruke, biće preko potrebno da je dobro razume.
     Pričvrstio je konopcem nož za motku, ali to nije bilo dovoljno čvrsto i on nije želeo da rizikuje da je upotrebi osim ako baš bude morao. Jedna zelena mrlja morske trave plutala je pored njega i on je upeca. Nameravao je da je upotrebi kao mamac, ali kada ju je protresao, majušni račići ispadoše na daske. Skakali su i bacakali se poput mušica peskara i Voren im bez razmišljanja noktima počupa glave i proguta ih. Ljušture i repovi zdrobiše mu se pod zubima i usta mu se ispuniše slankasto vlažnim, oštrim ukusom.
     Sačuvao je nekoliko komada za mamac iako su bili mali. Onaj konopac beše pretežak za dobru udicu, ali on se odluči da ga upotrebi kao i u ranijim slučajevima, u prvim danima posle potapanja Manamiksa, kada je pokušao da iskoristi nešto od hrane za mamac - nikada, istini za volju, ništa ne uhvativši na taj način. On jeste bio mornar, ali nije umeo da peca. Bacio je tri udice i dao se na čekanje, vajkajući se što nema zaklon od sunca. Struje su se sada kretale u povoljnom pravcu i more se smirivalo. Voren je zatezao ribarsku kuku i nadao se da će naići koji gmaz. Razmišljao je o njima kao o pokretnim apetitima, nerazumno usamljenim ali opasnim ukoliko bi se pojavili u dovoljnom broju i nasrnuli na splav.
     Nagnuo se i prikovao pogled za mreškanje vode na oko dvadeset metara od splava. Nešto se pomerilo. Pokretne prizme zelene svetlosti jurile su u dubinama. Razmišljao je o mamljenju. Dok je Roza bila s njim, to beše prosto: jedna kretnja tkaninom, koja ih je izvlačila na površinu, a tada brz udarac. Voren se osvrnu tražeći nešto što bi mu poslužilo u tu svrhu i u istom trenutku opazi da se konopac pecaljhe na levoj strani zategao, a zatim konopac zviznu i voda odskoči od njega. Pružio je ruku da bi unekoliko rasteretio pecaljku i mogao da manevriše konopcem. Pukao je. Nešto je iskočilo iz vode s njegove desne strane. Gladak plav oblik bućnuo je tri puta, lupio repom po površini. Još jedan je zajedrio visoko, s druge strane splava, u trenutku kada se prvi oburvao uz glasno pljuskanje. Treći je iskočio i zasjao srebrnoplavom bojom naspram sunca, a potom još jedan, pa još jedan, i sada su odjednom svi skakali na sve strane, uzlećući s ravne površine mora i izvrćući glave postrance da bi bolje videli splav. Voren nikada nije video skidače u jatu, i ovaj način na koji su uzburkavali vodu svojim brzim izletanjem. U svojoj čarobnosti nisu ličili na ranije skidače, a način na koji su jedrili vazduhom, duže no što se moglo očekivati, delovao mu je zapanjujuće, sve dok ih nije pobliže osmotrio i primetio dva repna peraja koja su udarala po vodi i stvarala utisak kao da hodaju.
     Voren je ustao i netremično posmatrao. Akrobatski obrt skidača na vrhuncu luka beše hitar i spretan, s primesom poletnog uživanja. Oznake su se pružale naniže, sve do repa. Bilo je tu purpurnih mrlja i tri tanke bele trake, koje su se lepezasto širile preko repnih peraja. Nije bilo nikakve rupe na stomaku, na mestu iz koga su gmazovi ispredali svoje pantljike. Voren je procenjivao da je najmanji u jatu dugačak tri metra. Veći od najvećeg broja merlina i ajkula. Njihova tanka usta delila su se na vrhu luka, a naspram glatke plave kože belasali su se oštri uzani zubi.
     Lako je bilo videti zbog čega svojim nespretnim pecanjem nikada nije ulovio nijednu veliku ribu. Ova stvorenja, baš kao i gmazovi, imala su zube iz sasvim određenih razloga. Sada ih je u okeanima bilo mnogo, te su morali nečim da se hrane.
     Skakali su, skakali i iznova skakali. Grudna peraja koprcala su im se u letu. Ta peraja razdvajala su se na koštanim bridovima i palacala velikom brzinom. Svaki od tih hrbata imao je jedno zatupasto ispupčenje. Ista je stvar bila sa zadnjim perajima. Moćno su udarali po vodi i ispunjavali vazduh s toliko mnogo vodenog praha da je mogao videti dugu u jednom od tananih belih oblaka.
     Kao što su se iznenada pojavili tako su i iščezli. Voren je čekao da se vrate. Posle izvesnog vremena liznuo je usne i ponovo seo. Počinjao je i protiv volje da razmišlja o vodi. Prethodne noći uhvatio je ustima malo kiše, ali to beše malo. Kada su talasi zasipali palubu bio je primoran da zatvori usta, pošto bi ga slana voda osujetila u utaživanju žeđi, iako je možda vredelo popiti i malo slane vode zajedno s kišom.
     Morao je da ulovi jednog gmaza. Pitao se da li su ih skidači rasterali. Od hvatanja neke obične ribe bilo bi malo koristi jer bi one pružile neznatnu količinu tečnosti, čak i ako bi im cedio meso, a sada je, pored sve muke, spao na svega dve pecaljke i male račiće kao mamce. Gmaz mu je bio jedina nada.
     Tog popodneva primetio je nekakvo mreškanje prema istoku, ali ono ubrzo nestade u pravcu severa. Teška vrelina pritiskala mu je telo. Ništa se nije zakačilo na njegove udice. S pojavom talasa jarbol je počeo da crta elipse po nebu. Struja je postajala jaka.
     Oko mu je uhvatilo belu tačku svetlosti. Beše to mrlja na ravnoj ploči mora. Postojano se približavala. On je škiljio.
     Platno. Ispod njega je mogao da vidi plavo obličje koje ga je dovuklo držeći zubima za kraj. Voren izvuče platno na splav a tuđin iskoči visoko poprskavši ga. Koštana glava se nakrivila okrenuvši krupne eliptične bele oči prema prilici na palubi. Skidač zaroni, ponovo iskoči i brzo otpliva, praveći kratke skokove.
     Voren osmotri raskvašeno, izbeljeno platno. Podsećalo je na ciradu koja se koristila za pokrivanje tapovskih ležišta na Manamiksu, ali nije bio siguran u to. Duž ivice su se zapažale rupe obrubljene bakrom. Iskoristio ih je da podigne platno uz jarbol, vezavši ga žicom i izbušivši nove rupe da bi ga pričvrstio pri dnu. Nije imao dovoljno kanapa da postavi platno na propisan način, aii se ono ipak ispunilo sve jačim povetarcem kasnog popodneva.
     Posmatrao je nadimanje platna i uporno odvraćao pomisao na žeđ. Pljusak vodenog praha trgao ga je iz dremeža. Skidač - isti onaj? - skakao je u blizini splava.
     Liznuo je nadute usne i u trenutku mu je sevnulo u glavi da dohvati ribarsku kuku, ali je istog časa odbacio tu pomisao. Posmatrao je kako skidač lučno iskače i uranja, a zatim se munjevito udaljava. Odjezdio je nekoliko desetina metara, a potom visoko iskočio, okrenuo se i vratio. Zapljusnuo ga je pa odmaglio, i još jednom učinio istu stvar.
     Voren se namrštio. Skidač je stremio ka jugozapadu. Trasirao je pravu liniju kroz uzburkanu vodu.
     Da bi sledio taj pravac neophodna mu je bila ruda kormila. Otkinuo je jednu dasku sa ruba splava i privezao za nju motku. Oblikovanje kolana beše znatno teži posao. Konačno je uspeo da čvrsto utisne trake kore u rupu koju je prethodno izbušio uz pomoć ribarske kuke. Držale su se izvesno vreme, ali je bio prinuđen da ih stalno zamenjuje. Kormilo je bilo slabašno i on se nije usuđivao da ga brzo okreće, plašeći se da se veze ne pokidaju. Nije bilo moguće izvesti bilo kakav ozbiljniji manevar kao što je, na primer, zaokretanje, ukoliko bi se desilo da vetar promeni pravac. Srećom, povetarac koji je dolazio sa zalaskom sunca obično je bivao postojan. Uostalom, uvek je mogao da spusti platno ako bi se vetar bitno promenio. Klimnuo je sam sebi glavom. To bi bilo dovoljno.
     Malo-pomalo, doveo je krmu na pravac koji je skidač označavao. Struja ga je vukla u stranu, što je mogao osetiti preko kormila, ali splav se ustalio i stao da grgolja suprotstavljajući se zanošenju. Platno se ispunilo lahorom.
     Oblaci su se ponovo gomilali i on se nadao da se neće podići još jedna oluja. Ovaj splav beše slabiji od pređašnjeg i paluba je škripala sa svakim podizanjem i spuštanjem na talasima. Ako bude morao da se drži za kladu u vodi, neće izdržati ni sat vremena - toliko mu beše jasno.
     Savlađivao ga je težak umor.
     More se smirivalo i postajalo ravno, kao tepsija. Počešao je kožu tamo gde se so skorila i pekla ga. Suzio je očne kapke i upravio pogled prema suncu na zalasku. Mase oblaka odražavale su se u okeanu koji je sada, pri zalasku, naličio jezeru. Talasi su preobražavali sliku oblaka u guste prečage svetlosti. Bled oblak, zatim tri preliva plavetnila, pa opet prečage oblaka. Refleksija je uslovljavala da svetlost izgleda koštano, razbijena u snopove i uglove. Četvrtasti penasti klinovi plutali su na staklastoj koži. Podigao je pogled prema praznom nebu iznad narandžaste lopte sunca i ugledao jednu tanku prugu beline. Najpre je pokušao da sebi rastumači kako je ta iluzija nastala, ali u optici nije bilo ničega što bi proizvelo crtu svetlosti koja štrči naviše, a ne leži vodoravno. To nije bio trag mlaznjaka ili rakete. Blago se zgušnjavala, uzdižući se u mračnu zdelu nebeske polulopte.
     Pošto je bolje razmislio o svemu, Vorenu je postalo jasno šta to mora biti. Nebeska kuka. Zaboravio je na taj projekt; godinama nije čuo nijednu reč o njemu. Pretpostavljao je da su ga još gradili. Traka je započinjala daleko u orbiti i spuštala se prema Zemlji, kako su je ljudi dograđivali. Proći će još mnogo godina pre no što njen vrh dotakne vazduh, obeleživši početak najtežeg dela posla. Ako uspeju da je spuste duboko u vazduh i spoje je sa tlom, ta stvar bi mogla postati svojevrstan lift. Ljudi i postrojenja voziće se na njoj sve do orbite, a tragovi raketa više neće šarati nebo. Pre mnogo godina Voren se upinjao da dobije posao na ovom projektu, no on je znao jedino kako mašine rade, a oni tamo gore nisu koristili nijednu od takvih - ništa što je zahtevalo sagorevanje vazduha. To je bila ta fina stvarčica koja je, gledano iz njegovog ugla, hvatala sunce kao paukova mreža. Nije skidao pogled sa nje sve dok nije promenila boju u crvenu, naspram crnila, a zatim i izbledela kada se noć spustila.








2.
     Probudio se u zoru s prvim zracima sunca. Leva mu je ruka obgrljavala kormilo iako ga je, pre no što je zaspao, privezao bio žicom. Prva stvar koju je proverio beše pravac kretanja. Unekoliko je skrenuo s puta i zato se smesta dao na ispravljanje kursa. Istog časa utvrdio je da mu je leva ruka potpuno obamrla. Prodrmao ju je. Nije htela da se pokrene te je rešio da sačeka nekoliko minuta, ne bi li se sama vratila u život, za to vreme je odvezao kormilo i vratio splav na ispravan kurs. Bio je prilično siguran u svoju sposobnost orijentisanja, iako je mogao osetiti da se struja promenila. Pod novim uglom splav je više sekao plitke talase. Pena je plavila palubu, splav je dublje tonuo, daske su škripale, ali on se nije dao.
     Leva ruka nikako da mu se otkravi. Noćna studen i spavanje na njoj učinili su svoje. Uzdao se da će dnevna toplota olabaviti mišiće iako je znao da je do ovoga došlo verovatno zbog toga što mu telo nije dobijalo dovoljno hrane ili bolje reći - prave hrane. Ruka će naprosto morati da se povrati sama od sebe. Masirao ju je. Mišići poskočiše ispod njegove desne šake i posle izvesnog vremena mogao je da oseti peckanje koje je išlo duž čitavog uda premda je to, pade mu na um, po svoj prilici poticalo od utrljavanja soli.
     Na udicama ništa. Izvukao ih je da proveri mamce i video da su izgrickani. Prionuo je na prikupljanje morske trave uz pomoć ribarske kuke. Postavljao ju je na udice znajući da od toga nema velike vajde, ali je nastojao da odvrati misli od žeđi. Loše se osećao još otkako se probudio, a postajalo je sve gore kako se sunce uspinjalo na nebu. Pogledom je tražio Nebesku kuku ne bi li i na taj način odvratio pažnju od svog grla i osećanja ranjive naduvenosti u ustima, ali nije uspevao da je uoči.
     Proverio je kurs onoliko koliko mu je to sećanje dopuštalo ali ga je jako zujanje u glavi onemogućavalo da utvrdi koliko je vremena proteklo. Razmišljao je o gmazovima i o tome koliko bi mu jedan od njih u ovom času dobro došao. Skidači su bili drukčiji, no oni su ga ostavili ovde sada i on nije bio siguran koliko je još u stanju da se drži smera pa čak i da se priseti koji je to smer bio. Postojano, šuplje pljuskanje talasa o dno splava umirilo ga je i on zaklopi oči naspram sunca.
     Ko zna koliko je spavao, ali kada se probudio, lice mu je gorelo, a leva ruka bila zdrava i prava kao obično. Ležao je osećajući je, a onda je začuo novu vrstu zujanja. Obazreo se tražeći pogledom nekog insekta - i pored toga što nije video nijednog toliko vremena - a onda je iskrenuo glavu naviše, osetivši da taj zvuk dolazi s neba. Jedna tačka udaljena kilometrima, letela je na pozadini oblaka. Avion beše malen i očigledno da je leteo na propelerski, a ne mlazni pogon. Voren s naporom ustade i stade mahati rukama. Bio je uveren da će ga primetiti, jer ničeg drugog nije bilo na moru, pa će, ako ostane da stoji, biti izrazito upadljiv. Mahao je, ali avion je nastavio da leti u svom pravcu. Učinilo mu se da je video kako je ispod njega nešto skočilo u vodu, kada je već senka letelice iščezla. Zatim se avion pretvorio u mrlju i on mu više nije čuo ni zvuk. Konačno je prestao da maše rukama, iako još nije mogao da shvati da ga nisu videli. Seo je sav slomljen. Dahtao je od silnog mahanja, a onda je počeo da plače, nesvestan toga u prvih nekoliko trenutaka.
     Posle nekog vremena proverio je kurs, trepćući u pravcu sunca i odmeravajući jačinu struje. Sedeo je tupo gledajući, ne misleći.
     Pljuskanje i šupalj udar trgoše ga iz grozničavog sna.
     Onaj skidač se udaljavao, uranjajući u talas i izbijajući sa druge strane uz vrtložno uvijanje stražnjih peraja.
     Cilindar sličan prethodnim zakotrlja se po palubi. Zagrebao je na sve četiri da bi ga dohvatio. Svijeni list u njemu beše hrapav i neravan.
     
     WAKTPL OGO SHIMA
     WSW WSW CIRCLE ALAPMTO GUNJO GEHEN WSW WSW
     SCHLECT SCHLECT YOUTH UNSSTOP NONGO
     LUCK LOTS
     
     Sada je umesto NONGO stajalo OGO. Da li su oni mislili da je to suprotno? Ponovo WSW i ponovo CIRCLE. Još jedno ostrvo? Pogrešno napisano schlect, ako je to bilo ono što je on mislio da jeste, i još ponovljeno. Upozorenje? Kakvog bi smisla to moglo imati, kada danima nije video nijednog gmaza? Ako je UNS značilo we na nemačkom, tada bi UNSSTOP moglo biti we stop. Rečenica bi mogla glasiti bad youth we stop not go. No, nije moralo da ima baš to značenje. Ali GEHEN WSW WSW je sigurno značnlo go west southwest ili inače sve ostalo nije imalo nikakvog smisla, a u tom slučaju on je bio u zabludi još od onog ostrva. Bilo je tu i japanskih reči, ali on nikada nije plovio na brodovima na kojima se taj jezik govorio, te nije znao ni jednu jedinu reč, SHIMA. Sećao se jednog grada, Hirošime i pitao se da li je SHIMA značilo 'grad' iIi 'reka' ili pak nešto drugo geografsko. Zavrteo je glavom. Poslednji red ga je naterao da se osmehne. Mora da su skidači bili dovoljno dobro upoznati s nekim stvarima kada su znali da je pozdrav na kraju - duboko ljudski gest. Ali da li je to ono na šta su oni mislili? Prostrelila ga je ledena pomisao da bi to moglo značiti i zbogom. Ili, posmatrajući na drugi način, možda su mu poručivali da će mu biti potrebno mnogo sreće. Ponovo je zavrteo glavom.
     Te noći je sanjao oči, krv i tečnost iz peraja gmazova, kako se kupa u njoj, gnjura glavu u nju, kao i vodu koja beše čista i sveža. Kada se probudio, sunce je već bilo visoko i vrelo. Jedrio je prema zapadu. Odlučio se za pravac koji je bio najbliži onom koji je zapamtio, a zatim je otpuzao do senke koju je bacalo jedro ponavljajući kretnju koju je već činio toliko dana do sada.
     Otkako je napravio splav nije skinuo odeću sa sebe; ona je sada bila sva u ritama. I dalje ga je štitila od sunca, ali je bila uštavljena od soli i stalno mu se trla o posekotine, štipajući ga pri svakom pokretu. Vrat i ruke bili su mu prekriveni crnim mrljama tamo gde se koža ogulila, a potom ponovo izgorela. Ranije je nosio nekakav šešir skrojen od gmazove kože i kostiju, koji mu je pružao dobar zaklon, ali i on je odleteo preko ivice splava u onoj oluji.
     Voren je prevrtao po glavi poslednju poruku, ali nije uspevao da iz nje iscedi dodatni smisao. Počešao je bradu i utvrdio da je prkrivena slanom korom, poput inja. So mu se nalazila i u obrvama i on se nagnuo preko ivice splava, držeći oborenu glavu, i otro je. Piljio je naniže u okomite, oštrice zelene svetlosti i video kako se tamna senka splava, slična strmoj piramidi, gubi u promenljivo gustoj tmini. Učinilo mu se da vidi kako se dole nešto kreće, ali nije bio siguran u to.
     Sada je uistinu osećao veliku slabost. Uhvatio je još malo morske trave i upotrebio je kao mamac na udicama. Od tog naprezanja celo telo mu je drhtalo. Utvrdio je smer i ponovo seo u senku. Probudio se uz trzaj i začuo pljuskanje u blizini splava. Skidači. Skakali su u podnevnom sjaju, a iza njih pružala se nekakva mrka izmaglica. Žmirnuo je nekoliko puta i ugledao ostrvo. Vetar se pojačao i platno ga je punom snagom povuklo prema kopnu.
     Sedeo je omamljen i iscrpljen kraj kormila i navodio splav prema ostrvu. Nošen vetrom kretao se brzo sekući talase koji su bacali penu preko palube. Ukazala se laguna. Veliki talas razbijao se o koralni greben opervažujući ostrvo. Činilo se da je kopno široko kilometar, sa šumovitim brdašcima i blistavim belim žalima. Skidači su otišli ulevo, a Voren ugleda jedan bledi prostor u laguni koji je obećavao prolaz.
     Načinio je pun zaokret kormilom, splav je zaošijao i propeo se na talasima koji su sada dobijali u snazi. Paluba je zastenjala, a platno se okrenulo u vetar, no splav je ipak ušao u džep bledog prostora da bi ga potom talasi moćno i brzo prodenuli tuda. Iza razbijanja valova o koralni greben jedrio je niz vetar držeći se podalje od tamnih mrlja u plićacima, a zatim se usmerio prema obali. Od skidača sada ne beše ni traga, ali on to nije primetio sve dok se splav nije nasukao na peščani sprud. Tek tada se obazreo oko sebe, procenjujući razdaljinu od plaže. Nije imao snage i bilo je glupo da ma šta rizikuje sada kada se nalazio tako blizu. Ustao je stenjući i s mukom skočio na slobodan kraj splava. Splav se odsukao, a onda ga je vetar odbacio još pedesetak metara bliže kopnu. Voren je pokupio svoja oruđa i sada stajao na splavu oklevajući, kao da je napuštanje ove drvenarije bio teško zamisliv čin. Prokleo je samog sebe zbog toga i iskočio.
     Polako je plivao sve dok nije osetio dno pod nogama, a zatim se sporim koracima popeo uz žalo, pazeći da sačuva ravnotežu, tako da nije opazio čoveka koji je izlazio iz senki palmi. Voren posrnu napred i pade. Pesak pod njima beše tvrd i vreo. Pridigao se s bolovima u nogama, a onaj čovek je već stajao sasvim blizu njega: Kinez ili Filipinac. Rekao je nešto Vorenu, a Voren mu je uzvratio pitanjem, nakon čega su njih dvojica naprosto zurili jedan u drugog. Voren je čekao odgovor, a kada je shvatio da ga neće dobiti, ispružio je desnu ruku s dlanom okrenutim naviše. Dva čoveka se ćutke rukovaše.








3.
     Ceo dan bio je slab i nije mogao da hoda daleko. Onaj Kinez mu je doneo hladnu hranu u limenkama i kokosovo mleko. Pokušavali su da razgovaraju, ali nijedan nije znao ni reč jezika onog drugog, te su ubrzo prestali. Kinez je upro prst u svoje grudi i rekao 'Đijan', ili nešto slično tome, pa je Voren odlučio da ga tako zove.
     Izgledalo je da je Đijan doplovio ovamo u malom čamcu za spasavanje. Na sebi je imao odeću nalik na sivu pidžamu i posedovao je dve kutije konzervi s hranom.
     Voren je spavao dubokim snom iz koga ga je trglo nekakvo udaljeno gruvanje. Odbauljao je do plaže tražeći pogledom Đijana. Kinez je stajao do gležnjeva u vodi lagune. Držeći pištolj uperen u vodu pucao je podižući veliku buku, ali ne izazivajući mnogo vodenog praha. Voren je posmatrao kako jedna vretenasta bela riba, ošamućena, pluta na površini. Đijan ju je izvadio iz vode i stavio u palmin list koji je nosio sa sobom. Izašao je na obalu osmehujući se i pružio jednu od riba Vorenu. Oči joj behu izbuljene.
     "Sirovo?" Voren zavrte glavom. Ali Đijan nije imao šibice.
     Voren pokaza prstom na pištolj. Đijan izvuče automatski pištolj srednjeg kalibra i pruži mu ga netremično ga posmatrajući. "Ne to. Daj mi metak." Shvatio je da je svaki govor besmislen. Stoga je pokretima i gestovima opisao stvari koje izlaze iz cevi i Đijan je namah shvatio o čemu se radi, te je izvukao jedan metak iz džepa. Posle toga izvadio je ribe iz palminog lista i bacio ih na pesak, budući da su počele da se praćakaju vraćajući se iz ošamućenosti.
     Voren je prikupio suvo žbunje i grančice, izmešao ih rukama i iskopao jamicu. Još je imao nož i malo žice sa splava. Uspeo je pomoću njih da otvori čauru. Pomešao je barut sa drvetom. Prethodne noći posmatrao je Đijana i shvatio da ovaj čovek ne koristi vatru već naprosto jede hranu iz konzervi. Voren je pronašao parče tvrdog drveta i stao brzo da trlja žicom po njemu dok ga je Đijan ćutke gledao, mršteći se u početku. Ona riba sada je već uginula i bleštala je na suncu.
     Voren nije mogao da se pomiri s činjenicom da ovde na kopnu jede sirovu ribu. Počeo je još jače da trlja žicu, zaglavivši drvo između kolena, i povlačeći je hitro napred nazad. Osetio je kako mu se žica zagreva u rukama. Kada je već bio obliven znojem, a žica gotovo usijana kleknuo je pored mešavine zbunja i grančica i pritisnuo vrelu žicu na nju. Barut je zašištao, načas zapucketao, a onda ga je naglo uhvatio plamen. Grančice planuše i vatra raširi svoj bledi žućkasti sjaj pod jakom sunčevom svetlošću. Đijan razvuče usne u osmejak.
     Vorenu se nikako nije dopadalo da pištoljem lovi ribe. Razmišljao je o tome dok su ih on i Đijan pekli nataknute na štapove, ali je ta misao isparila kada je počeo da ih jede i kada mu se bogat svež ukus raširio u ustima. Pojeo je četiri komada u jednom dahu, ne prestajući da ih zaliva kokosovim mlekom koje je Đijan čuvao u limenkama. Glad je iznenada nahrupila baš kao da se on odjednom setio hrane i nije jenjavala sve dok nije smazao šest riba i pojeo pola kokosovog mesa. Potom su mu se misli vratile na Đijanov način korišćenja pištolja, no ovog puta mu on i nije izgledao tako rđav.
     Đijan je pokušao da mu nešto objasni, pomažući se rukama i crtajući slike na pesku. Brod koji tone. Đijan u čamcu. Sunce se sedam puta uspinje na nebo. Potom ovo ostrvo. Čamac se razbija o koralni greben, ali Đijan pliva uz njega i dovlači ga do obale polupotopljenog.
     Voren je klimao glavom sledeći Đijanovu priču, a zatim je nacrtao vlastitu storiju. Nije prikazao gmazove ili skidače, osim kada je opisivao brodolom, jer nije znao kako da ovom čoveku saopšti šta je posredi, ali i zbog toga što nije bio siguran kako će se Đijanu dopasti ideja o jedenju gmazova. Voren nije znao šta je razlog za ovo oklevanje ali je odlučio da se suzdrži i ne ispriča Đijanu previše o tome kako je preživeo.
     Tog popodneva Voren je sebi napravio šešir i obišao ostrvo. Ono je, osim plaže, najvećim delom bilo ravno, sa strmim izbočinama mrkog stenja tamo gde se linija grebena ostrva spuštala u more. Bilo je tu palmi, kržljavog šipražja, morske trave i vododerina. Otkrio je velik ravan stenovit prostor na južnoj strani ostrva i neko vreme ga je škiljeći odmeravao. Zatim se vratio i doveo Đijana na to mesto, dajući mu rukama znake da uzme nekoliko bledih kamenova i ponese ih.
     Čovek je shvatio ideju u drugom pokušaju. Voren je na pesku nacrtao SOS i pokazao mu ga. Đijan se namrgodio, očito zbunjen. Štapom je načinio vlastiti znak u pesku, ali Voren nije mogao da ga razume. Taj znak su činile četiri crte koje kao da su dočaravale kuću i jedna poprečna linija. Voren je trupnuo nogom po pesku pored SOS-a i izusti jedno "Da!" a zatim još jednom trupnuo.
     Bio je posve uveren da je SOS međunarodni simbol, ali ga je Kinez samo tupo gledao. Ćutanje se produžilo u nedogled. U vazduhu se osećala napetost. Voren nije shvatio odakle ona potiče. Nije se pomerao. Posle nekoliko trenutaka Đijan je slegnuo ramenima i otišao da donese još onog kamenja blede boje.
     Postavili su ga na stenovitoj čistini: slova su bila dugačka pedeset metara. Voren je pretpostavljao da je avion koji je video tragao za preživelim sa Đijanovog broda, koji je potonuo nedaleko odavde, a ne za Manamiksom. Bilo je čudno da Đijanu nije palo na pamet da načini signal ali, najposle, on se nije setio ni da zapali vatru.
     Narednog jutra Voren je nacrtao slike koje su prikazivale ribolov i utvrdio da Đijan ni to nije pokušao. Voren je nagađao da je ovaj čovek jednostavno čekao da ga pronađu i bio pomalo uplašen od ovog velikog ćutljvog ostrva, a još više od praznog mora. Đijanove ruke behu mekše od Vorenovih, što je navodilo na pomisao da je čovek naprosto neki kancelarijski službenik. Đijan bi pokušao sa ribolovom tek kada bi potrošio zalihe u konzervama, nikako pre toga. Sve što je do tada preduzeo bilo je da se popeo na palmu i ubrao nekoliko kokosovih oraha. Palme su ovde, međutim, bile kržljave i kokosovi orasi nisu sadržavali mnogo mleka. Voda će im biti potrebna.
     Voren je obradio metal od preostalih konzervi i načinio udice. Đijan je izvesno vreme posmatrao šta Voren radi, a zatim je otišao prema severnom delu ostrva.
     Voren je pretraživao lagunu, merkajući duboka mesta pored obale, kada je nabasao na splav privezan u tesnoj uvali. Mora da ga je Đijan pronašao dok je ovaj plutao u blizini ostrva i privezao ga ovde. Daske su delovale istrošeno i slabašno, a čitava stvar - polomljeno kormilo, isprano platno, zarđale žičane veze - odavala je utisak stare, nekorisne olupine. Voren je promatrao splav neko vreme, a onda se okrenuo i pošao natrag.
     Đijan ga je pronašao na jednom hrapavom stenovitom ispustu, koji se nadnosio nad lagunu. Nosio je neku kutiju koju Voren do tada nije video. Spustio je tu kutiju na zemlju i pokazao na nju blago se osmehujući, očito ponosan. Voren pogleda u nju. Unutra se nalazio kalem ribolovačkog najlona, nekoliko udica, štap, ronilačka maska, peraja, nekakav priručnik na kineskom, šrafciger, i neke svaštarije. Voren pogleda čoveka i požele da je u stanju da mu postavi pitanje. Kutija je bila od iste vrste kao i limenke s hranom, pa je Voren pretpostavio da je Đijan sve to doneo sa sobom u čamcu.
     Sišli su do plaže i Đijan nacrta nove crteže iz kojih je proizašla priča. Nije nacrtao ništa o prikrivanju kutije, ali Voren je naslućivao da je ovaj čovek upravo to učinio. Đijan je sigurno video kako dolazi splav i uplašen u žurbi je pokupio onoliko koliko je mogao, i to sakrio. A onda, kada je uvideo da Voren ne predstavlja opasnost, pojavio se i doneo hranu. Ostalo je ostavio skriveno iz predostrožnosti. Bio je obazriv i kada je upotrebio pištolj za ribolov. Možda je to bio način da pokaže Vorenu da ga poseduje ne preteći mu njime.
     Voren se široko osmehnu i zavrte glavom. Nemušto je predložio da odnesu kutiju u logor. Račići su bežali na sve strane ispred njihovih nogu dok su išli plažom - dva čoveka sa čudnom tišinom između sebe.
     Voren je tog popodneva pecao. Hrana u limenkama neće potrajati dugo sada kada su je jela dvojica, a Voren je bio gladniji nego ikad. Njegovo telo se ponovo budilo nakon što je dugo bilo polumrtvo i tražilo je hranu i vodu, više vode no što su mogli da izvuku iz kokosovih oraha. Moraće nešto da učini u tom pogledu. Razmišljao je o ovom problemu dok je pecao koristeći kao mamac crve iz senovitih delova ostrva a onda je opazio pokretne senke u laguni. Bile su to velike ribe, ali su se uvijale u okretima na način koji je zapamtio.
     
     Posmatrao je. Nisu izbijale na površinu, no on beše siguran.
     Počeo je da oseća žeđ kada je upecao dve ribe. Ostavio je pecaljku i otišao ka unutrašnjosti ostrva. Ubrao je tri kokosova oraha, ali mu oni nisu podarili puno slatkog mleka. Odneo je ribe u logor gde je Đijan održavao vatru. Voren je seo i stao da promatra kako ovaj čisti ribu u čemu nije ispoljavao veliku spretnost. Prepoznao je način koji je on primenjivao u prvim danima na splavu. Nove činjenice, novi problemi. Ovo ostrvo bilo je samo jedan splav, doduše veći, sa većim izborom mogućnosti, ali najpre ste morali da savladate načine.
     Đijanova čudna kutija sa opremom sadržavala je i jedno gumeno crevo, koje je očito bilo skinuto s nekog izgubljenog dela opreme. Voren je izvesno vreme piljio u zbirku u kutiji. Počeo je zaludno da pravi poklopac za jednu od velikih limenki, spajajući delove metala. Presavivši ih preko ivice velike limenke i obavivši ih oko ruba creva, napravio je prilično dobar pečat. Strpljivo radeći dalje, načinio je držač za limenku. Đijan ga je posmatrao sa zanimanjem. Voren ga je poslao da donese morsku vodu u velikoj limenki. Namestio je crevo tako da prolazi kroz niz manjih limenki. Napunio je veliku limenku morskom vodom čvrsto zaptio poklopac i stavio je na vatru. Dva čoveka su posmatrala kako voda ključa, a onda je iz creva počela da izbija para. Đijan je shvatio ideju i nasuo morsku vodu u male limenke. To je hladilo crevo tako da se na njegovom kraju para preobrazila u kapi slatke vode.
     Osmehnuli su se jedan drugom i nastavili da promatraju lagano curenje. Do kraja popodneva imali su prvo sledovanje vode. Bila je slankasta, ali ne i rđava.
     Voren je upotrebio gestikulaciju i crteže da bi upitao Đijana o poreklu opreme. Da li si nalazio na istraživačkom plovilu? brzom patrolnom brodu?
     Đijan nacrta profil običnog teretnog broda, ne zaboravivši ni dizalice za utovar. Đijan zatim upitno pogleda Najdžela, te ovaj nacrta obrise Manamiksa. Pomoću pantomime, gestikulacije i onomatopeje konačno su uspeli da razmene iskustva. Voren je radio na mašinama. A Đijan je bio neka vrsta trgovca. Đijan je nacrtao iskošenu kartu Pacifika i pokazao na jednu mrlju prilično malu i ne na odgovarajućem mestu da bi mogla da označi neko ostrvo za koje je Voren znao. Đijan je skicirao mreže i motorne čamce i Voren je nagađao da su koristili teretni brod u lovu na tune. To je zvučalo glupo. Sve do sada nije razmišljao o ostrvima koja su u ova vremena bila već godinama izolovana i o načinima na koje su njihovi žitelji dolazili do hrane. Jednostavno, nije se moglo ishraniti stanovništvo lovom ribe sa obale. Većina žitarica slabo je uspevala na peskovitom zemljištu. Stoga je nagađao da je Đijanovo ostrvo opremilo teretni brod oklopom i mrežama i poslalo ga na pučinu: očajnički potez. Ako je to ostrvo bilo dovoljno veliko možda je raspolagalo jednim avionom i izvesnom količinom preostalog goriva i možda je to bio upravo onaj avion koji je on video.
     Đijan mu je ponovo pokazao robu u kutiji. Bila je prilično izrabljena i nagrižena solju. Najdžel je pretpostavljao da je stajala u zapećku, od pre mnogo godina, kada je teretni brod još normalno operisao. U vreme kada su gmazovi počeli da se šire, Voren je posedovao pištolj kao i ostali članovi posade; nije ga držao u vreći, gde bi neko mogao da ga pronađe, već u ormanu s rezervnim delovima za mašine. Sada kada je ponovo razmišljao o tom zaključio je da je čamac za spasavanje bio bolje mesto za sakrivanje oružja, zajedno sa starom opremom koju niko ne bi poželeo. U situaciji kada bi vam pištolj ustrebao već biste se nalazili na palubi, gde ste lako mogli da dođete do njega.
     Osmotrio je Đijanovo zbrčkano lice i pokušao da pročita nešto s njega, ali čovekove oči behu prazne i posmatrale su ga s izrazom zbunjene namrgođenosti. Bilo je teško reći šta je Đijan hteo da kaže nekima od svojih crteža, i Voren oseti zamor od čitave ove rabote.
     Pojeli su kokosove orahe u smiraj dana. Zeleni su iznutra bili kao žele. Đijan je imao svoj način da ih otvori - koristio je kolac poboden u tvrdu zemlju. Kolac beše oštar i Đijan je lupao kokosove orahe po njemu sve dok se zelena ljuštura ne bi raspukla. Oni s tvrdom korom imali su unutra žilavo belo meso, ali ne i mnogo mleka. Palme bejahu kratke i povijene od neprekidnog vetra. Voren ih je prebrojao uz i niz plažu i proračunao koliko će vremena proteći dok dva čoveka ne obrste ostrvo. Manje od jednog meseca.
     Posle toga Voren se spustio do plaže i zakoračio u plićak. Voda mu je pritiskala gležnjeve i on je pratio očima nabiranje bledunjave vode tamo gde je bila duboka struja. Jezdila je oko ostrva prema prolazu u koralima; bazen lagune isticao je u okean s noćnom plimom. Veliki talasi režali su u svojoj belini naspram tamnog klina koralnog prstena, a iza toga pružao se reckav crn horizont.
     Moraće da love ribe u laguni, jer pecanje sa obale neće biti dovoljno.
     Ali to je bio samo jedan od razloga da se ponovo otisne na more.
     Vratio se obasjan mutnom mesečinom, prošao pored vatre, gde je Đijan sedeo posmatrajući šištanje destilatora, i uputio se u šipražje. Na brdu Voren je pronašao jedno drvo i ogulio koru s njega. Isekao ju je na režnjeve i izgnječio na kamenu. Do trenutka kada se na vatri skuvala kaša kiselog mirisa propisno se umorio. Đijan je netremično gledao. Voren nije bio raspoložen da se upusti u objašnjavanje onoga što je radio.
     Promešao je kašu, koja je već krčkala, i predao se snu. Probudio se kada se Đijan nagnuo preko njega da bi probao gustu kašu u limenki. Voren je grubo odgurnuo limenku, oprljivši prste. Žustro je zavrteo glavom i pomerio limenku na mesto gde će njena sadržina brže proključati. Đijan se sklonio. Voren je, ne mareći za njega, ponovo utonuo u san.
     Te noći pronašli su ih komarci. Voren se probudio i stao da se pljeska po čelu i svaki put bi mu se ruka pri bledoj narandžastoj svetlosti orosila tamnocrvenim mrljama. Đijan je gunđao i žalio se. Pred jutro povukli su se dalje u šiprag i komarci su ih ostavili na miru. Spavali su sklupčani na tlu sve dok se sunce nije probilo kroz baldahin od palminog lišća.
     Udice koje je Voren ostavio preko noći bile su prazne. Bez prilike da povlačite najlon šanse za ulov bile su veoma slabe. Za doručak su ponovo imali kokosove orahe, a posle toga Voren je proverio svoju kašu koja se polako hladila. Bila je gusta, a drvo u njoj crne boje. Odložio ju je na stranu ne razmišljajući mnogo o tome na koji način bi je mogao upotrebiti.
     U jutarnjoj studeni popravio je splav. Sporo delovanje plime razlabavilo je veze, a neke daske uveliko su trulele. Mogao je ipak da posluži za jedrenje u laguni. Dok je radio Voren se setio one slike u kojoj su gmazovi gamižući izlazili na obalu, na poslednjem ostrvu. Ta velika stvorenja bila su spora i nezgrapna, a sa Đijanovim pištoljem oni su imali prednost; nevolja je, međutim, ležala u tome što njih dvojica nisu bili u stanju da pokrivaju čitavo ostrvo. Ako bi gmazovi navalili, moglo se dogoditi da ovaj splav bude jedina prilika za bekstvo.
     Preneo je ribolovački pribor na splav i otisnuo se. Đijan ga je opazio i sjurio se niz tvrd beo pesak. Voren mu je mahnuo. Đijan je bio uzbuđen, vikao je, a oči su mu kolutajući prelazile od Varena do prolaza u grebenu i natrag. Izvukao je pištolj i stao da vitla njime po vazduhu. Voren je podigao izanđalo platno i obrnuo polugu kormila ukrug, tako da se splav okrenuo od prolaza i zaplovio duž plaže oko ostrva. Kada se sledeći put obazreo, video je da Đijan nišani pištoljem na njega.
     Voren se namrštio. Nije uspevao da shvati ovog čoveka. Posle nekoliko časaka, kada je Đijan shvatio da Voren nema nameru da prođe kroz prolaz u koralnom grobenu, pištolj se spustio. Voren je video da je čovek vratio pištoj u džep, potom je prionuo na postavljanje najlona. Jedro je primalo dovoljno vetra da zategne najlone tako da je izgledalo kao da mamci na udicama plivaju.
     Možda je trebalo da crtežom nagovesti Đijanu svoju nameru. Voren je za trenutak porazmisIio o tome, a onda je samo slegnuo ramenima. Najlon na krmi je zadrhtao kao da se nešto uhvatilo i Varen zaboravi na Đijana i njegov pištolj i predade se ribolovu.
     Tog jutra je izvukao četiri velike ribe. Jedna je imala prugasta leđa i srebrnast stomak kao u bonito, ostale tri nije mogao prepoznati. On i Đijan pojeli su dve, a preostale očistili i zasolili. Popodne je ponovo isplovio. Stojeći na palubi mogao je da vidi seni velikih riba koje su ulazile u lagunu. Jedan skidač jurio je u daljini, i on se držao podalje od njega, strahujući da ovaj ne krene za udicama. Istog časa setio se da oni nikada nisu zagrizli njegove udice na okeanu, tako da nije skrenuo splav kada je taj skidač visoko iskočio u neposrednoj blizini, obrćući se na neobičan način. Voren opazi da Đijan stoji na bleštavoj beloj plaži i posmatra scenu. Nov skok, rasprskavanje praha, a zatim jedan cilindar zatandrlja po palubi splava.
     
     SHIMA STONES CROSSING SAFE YOUTH WORLD NEST UNSSPRACHEN SHIGANO YOU SPRACHEN
     YOUTH UMI HIRO SAFE NAGARE CIRCLE
     UNS SHIO
     WAIT WAIT YOU
     LUCK
     
     Čim je Voren izašao na obalu držeći ovo u ruci Đijan posegnu rukom za glatkim listom. Čovek je učinio jedan nagao pokret i Voren ustuknu pripremivši se za odbranu. Dve prilike stajale su ćutke i zurile jedna u drugu. Đijanovo lice beše zgrčeno i napeto. A onda se on na veoma kontrolisan način odjednom opusti, načinivši gest koji je izražavao nezainteresovanost, i prionu da pomogne Vorenu oko vezivanja splava. Voren premesti cilindar i svitak iz jedne ruke u drugu i konačno, osećajući se glupo, dodade ih Điijanu. Čovek je polako čitao reči - usne su mu bile stisnute. "Shima", reče on. "Shio. Nagare. Umi." Zavrteo je glavom i pogledao Vorena dok su mu usne nemo oblikovale reči.
     Nacrtali su slilke na pesku. Za SHIMA Đijan je skicirao ostrvo, a za UMI more oko njega. U laguni je ucrtao talasave linije i izustio nekoliko puta "Nagare." Preko ostrva je povukao jednu crtu, a onda je naglim širokim pokretom pokušao da dočara veličinu i rekao "Hiro."
     Voren je promljao "Šioko ostrvo? Hiroshima?" ali Đijan, osim žmirkanja nije odao nijedan drugi znak da je shvatio. Voren mu pokaza kamen za STONE i nacrta Zemlju za WORLD ali ni sam nije bio siguran da li su te reči baš to označavale, ukleštene na listu među ostale. Šta je trebalo da znači ono pojačanje slova W u reči WORLD?
     Dva čoveka su razgovarala na preskok, pakušavajući da nadjačaju bubnjavu razbijanja talasa o greben. Grozdovi reči nisu hteli da se postroje u smislenu celinu, a čak i da se to dogodilo, Voren nije bio siguran da bi mogao Đijanu da saopšti svoj deo toga, s obzirom na njegovo površno znanje engleskih reči, odnosno da bi Đijan uspeo njemu da približi nepoznate reči. Osećao je sada u Đijanu uznemirenu energiju, nestrpljenje da pronikne u nerazumljivu zbrku jezika. WAIT WAIT YOU, a zatim LUCK. Varenu se činilo da je već dugo čekao. Iako je u ovoj poruci bilo više engleskih reči i jasnoće, nije bilo načina da skidači saznaju kojim je jezikom Voren govorio, osim ako im on to ne kaže. Snuždeno posmatrajući dijagram koji je Đijan isrtavao na brašnjavom pesku, odjednom je shvatio zbog čega je prethodne večeri zgotovno onu kašu od drvene kore.
     Bili su mu potrebni sati da napiše poruku na poleđini svitka. Bambusov štapić mogao je da probode površinu, ali ako se držao pod pravim uglom nije je probijao. Kiselo crno mastilo razlivalo se i bežalo, ali uz stalno ispravljanje lista i izlaganje suncu uspeo je da osuši slova bez mnogo brljotina.
     
     SPEAK ENGLISH WILL YOUTH COME HERE? ARE WE SAFE FROM YOUTH ON ISLAND? SHIMA IS ISLAND IN ENGLISH WHERE ARE YOU FROM? CAN WE HELP YOU? WE ARE FRIENDLY.
     LUCK
     
     Đijan nije mogao da razume ni rečcu od ovoga, ili barem to ničim nije pokazivao. Voren je u sumrak još jednom isplovio kada se vetar okrenuo prema severu i stišao se rastvarajući se u blage udare povetarca. Jedro se okrenulo u vetar i on je imao teškoća da izvede splav iz jakih struja lagune i usmeri ga ka tački gde su se trepereće senke poigravale iznad belog neizmerja peščanog spruda. Jedan skidač iskoči i okrenu se približavajući se. Čvrsto je držao polugu kormila da bi uhvatio poslednje daške vetra, koji su ispraćali zalazak sunca, a kada su se one senke našle tačno ispad splava, bacio je cilindar u vodu. Stvar je odskočila i počela da plovi prema prolazu u grebenu. Voran je čekao, posmatrajući senke, pitajući se da li su primetili cilindar, svestan da neće biti u stanju da ga uhvati na ovom splavu pre nego što stigne do grebena. U tom trenutku jedna kovitlava kretnja uzburkala je pesak na dnu i na površinu izbi plavo obličje, parajući u skoku glatku pokoricu mora. Skidač se izvio u vazduhu, lebdeći za tren, a zatim se obrnuo i pljusnuo u vodu. Samo se po kresti bele pene mogao pratiti njegav trag. Cilindra nestade.
     
     Te noći komarci su ponovo navalili i nagnali ih da se povuku do stenovitog područja bliže središtu ostrva. Ujutru su im ruke bile u krvavim prugama jer su prethodne noći pljeskali lica i noge, hvatajući debele komarce za vreme večernjeg obeda.
     Voren je u zoru ponovo isplovio, što je ranije mogao, i postavio udice. U blizini peščanog spruda bilo je mnogo ribe. Jedna od njih se upecala, a kada ju je Voren izvukao, video je da taj stvor ima duboko usađene oči i mala usta, slična papagajevom kljunu, glibave škrge i čvrstu plavu krljušt. Pritisnuo joj je meso i otisak prsta se zadržao neko vreme - kao kada biste stisnuli nogu čoveka obolelog od lepre ili hidropsije. Ta stvar je počela da zaudara čim se malo zagrejala na daskama te ju je on bacio u more sasvim siguran da je otrovana. Plutala je na površini i jedan skidač iskoči blizu nje, zgrabi ribu i nestade. Voren je mogao da vidi kako se više skidača kreće dole. Hranili su se otrovanom ribom.
     Ulovio je dve tune skakačice i odneo ih na obalu da ih Đijan očisti. Čovek ga je neumorno posmatrao sa obale, i Vorenu se to nikako nije dopadalo. Ta stvar između skidača i njega bila je njegova, i njemu je već preko glave bilo onog glupog crtanja i mahanja rukama, u pokušajima da objasni o čemu je reč.
     Otišao je među palme, gde je vatra pucketala, i uzeo ranilačku masku koju je zapazio bio u Đijanovoj kutiji. Bila je napravljena za manju glavu, ali podešavanjem gumenog kaiša uspeo je da je navuče na greben svog nosa i valjano pričvrsti. Kada se spustio na plažu, Đijan mu nešto reče, no Voren ćutke produži do splava i otisnu se u pravcu peščanog spruda, jedreći na južnom vetru. Nasukao je splav na sprud tako da bude stabilan.
     Ležao je na splavu i zurio dole u pokretna obličja. U dubini je bilo barem pet fantoma koji su dokrajčivali onu zatrovanu ribu. Sedam skidača lebdelo je iznad tamne mrlje, lepršajući pred njim perajima, koja su polazila od koštanih izbočina što su štrčale kao debeli prsti. Sunčeva svetlost uhvatila je blesak stvari na kojoj su radili i najednom se oblak bele magle razvio iz nje, rastvarajući se u mehuriće. Bila je to para.
     Voren je ležao dopola preko ivice splava i posmatrao pravilne ispuste pare iz mašine. Ne razmišljajući o opasnosti skliznuo je preko ivice i zaronio, mašući rukama i potiskujući se nogama iz sve snage. Ronio je onoliko duboko koliko je to mogao, uprkos stezanju i vatri u grudima. Skidači su se pomerili; kada su ga opazili i mašina postade vidljiva. Bila je to hrpa starudije, delići brodskog korita, užad sa palube i upornice svih vrsta. Četiri baterije bile su montirane na jednoj strani, a kablovi ogrezli u so spajali su ih s mašinom. Bilo je tu i drugih delića i komadića od obrađenog metala, a neki među njima sigurno nisu bili čovekov proizvod - u to beše ubeđen. Čvorovi nečeg žutog rasli su tu i tamo i u treperavoj, talasavoj zelenoj svetlosti naslućivalo se nešto u vezi s oblikom i izgledom te stvari, što je Voren prepoznavao kao 'pravu stvar', svestan ipak da nikada nije video ništa sličano. U komadu opreme koja proizađe iz nekog rada uvek ima neke logike - mora je biti, a on je osećao da je ova mašina valjano oblikovana. Pluća su počela da mu gore i on pohrli naviše, zaboravivši na svaku misao, puštajući da vazduh pršti iz njega. Sledio je srebrnaste mehuriće prema promenljivim iskošenim oštricama žutozelenog sunca.








4.
     Voda je u laguni menjala boju od bledo plave blizu plaže do smaragdnozelene u dubokom kanalu, na mestima gde su struje tekle zajedno s plimom. Iza režećeg grebena more je imalo metalnosivu boju.
     Voren je pet dana radio u tihim tamnin vodama pokraj peščanog spruda. Dvostruko je ukotvio splav, tako da mu je paluba bila potpuno stabilna. Na taj način mogao je uspešno da piše umačući bambusov štap u kašu od kore, a potom i da suši svitke koje su mu skidači donosili.
     Njihov prvi odgovor nije bio mnogo bolji od prethodnih poruka, no on je odštampao velikim slovima jednastavnu poruku i oni su postepeno shvatili njegovu teškoću. Njihova naredna poruka sadržavala je više engleskih, a manje japanskih i nemačkih reči i samo mali broj čudnih reči sastavljenih od delova različitih jezika. Sada je tu, takođe, bilo dužih fraza koje su više ličile na rečenice negoli na proizvoljno nizanje imenica.
     Činilo se da skidači nisu poimali stvari u delovanju već samo u smislu postojanja, te su ispisivali nazive predmeta u dugim redovima kao da će imenovane stvari uzajamno delovati jedna na drugu i to tako da jedna pojašnjava i bliže određuje drugu, a da se ono što te stvari čine sadrži u odnosima između njih. Teško je bilo naučiti razmišljati na ovaj način i Voren u najvećem broju slučajeva nije bio siguran šta bi nagomilani čvorovi mogli da znače. Povremeno mu lanci reči nisu ništa govorili. Plavi oblici treperili su dole po pesku, belom poput kosti, tvoreći složene omčaste arabeske, beskrajno se obrćući s raširenim trbušnim perajima po nekakvom planu čiji mu je smisao izmicao. Kada je sunce izjutra ili u suton stajalo nisko nije uspevao da razlikuje skidače od senki i klizeća dugačka obličja stapala su se sa svojim tamnim odrazima na pesku u svojevrsnom eliptičnom plesu.
     Ležao je dopola preko ivice splava i posmatrao ih kad god bi se umorio od tumačenja i ispisivanja poruka. Gledao ih je kroz svoju masku i ponešto od njihovog brzog palacavog kliženja prodiralo mu je svojim značenjem u svest. Tada je običavao da im postavlja jednostavna pitanja. Napisao bi ih, osušio svitak i bacao ga u lagunu. Ponekad je bilo dovoljno da pređe pogledom preko natrpanih linija beskrajnih imenica koje su mu nudili i da sagleda malu misao koja je visila između reči u prostoru koji je svaka reč dopuštala, ali ga nije određivala. Bilo je to kao da su reči koje su spakovane zajedno, ostavljale jednu među sobom, a veština se sastojala u uočavanju te rupe, a ne u zamućenosti oko nje. Posmatrao je tu ljupkost kliženja koju su oni izražavali dole u tamnom smaragdnom zelenilu, ali nije uspevao da je protumači.
     Svakog dana u suton izlazio je na obalu. Ulov je ujutro bio dobar - za razliku od popodneva, kada riba nije grizla. Možda su tu skidači imali svoje prste. Lako dolaženje do jutarnje lovine ostavljalo mu je najveći deo dana za proučavanje mnogih svitaka koje su mu oni dopremili i za rad na vlastitim neodlučnim odgovorima.
     Đijan je najveći deo dana stajao na plaži i posmatrao. Više nijednom nije vadio pištolj kada je Voren isplovljavao. On je održavao vatru i destilator. Jeli su dobro. Voren je donosio dovršene svitke na obalu i čuvao ih u Đijanovoj kutiji, ali nije umeo da ovom čoveku kaže posebno mnogo o tome šta oni sadrže, prvenstveno iz razloga što linije u pesku i gestikulacija nisu bili dovoljni za to, a i zbog taga što ni sam Voren nije znao kako to da izrazi.
     Izgledalo je da Đijan ne mari da sazna šta je posredi. On je održavao vatru, mlatio kokosove arahe, rasecao ih, čistio ribu i posle nekog vremena prestao da postavlja bilo kakva pitanja. S vremena na vreme napuštao je plažu odsustvujući satima, a Voren je nagađao da Kinez sakuplja drva ili jestivo lišće oporog ukusa, koje su jeli za večeru.
     Za Vorena je proces saznavanja bilo jedino što je ovde imalo značaja i pogodovala mu je Đijanova spremnost da obavlja redovne dužnosti i ne gnjavi ga. U podne, pod visokim jakim sjajem neba jeo je malo, zato što je želeo da mu glava ostane bistra. Uveče, međutim, napunio bi se vrelom vlažnom ribom i vodom sa ukusom limenke. Budio se u cik zore. Komarci su ih i dalje ujedali, ali mu to sada nije smetalo kao u početku.
     Trećeg dana počeo je za sebe da piše neku vrstu krpeža o onome što je mislio da su oni hteli da kažu. Čim je pročitao svoje delo, znao je da to nije dobro. Nikada nije bio naročito spretan s rečima. Posle venčanja nije pisao pisma ženi sa broda čak i kada je bivao odsutan pola godine. Ali ovo pisanje beše jedna vrsta posla i njemu se sviđao čin grebanja tupih linija na poleđini listića dobijenih od skidača.
     
     U DAVNA VREMENA, RANI OBLICI POLAKO SU SE RAZVIJALI U SVETU, A ONDA SU NAGLO ODSKOČILI SA DNA SVETA NA TLO, PRONAŠLI ORUĐA KOJA POZNAJEMO, UKRESALI VATRU, NAPRAVILI VATROM STVRDNUTI PESAK KROZ KOJI SMO MOGLI DA GLEDAMO TAKO DA SMO MOGLI SKUPLJATI SVETLOST. OBLACI SE RASTVARAJU, MOŽEMO, SVETLOST VIDETI UPOZNAJEMO TAČKE NAD NAMA, VIDIMO SVETLA KOJA NE MOŽEMO DOSEĆI, ČAK NI NAJBOLJI SKAKAČI MEĐU NAMA NE MOGU DA DODIRNU SVETLA KOJA SE KREĆU.
     SKUPLJAMO SVETLOST ZAHVATAMO JE I OTKRIVAMO DA SU SVETLA NA NEBU MALA I VRUĆA, ALI POSTOJI JEDNO SVETLO KOJE SABIRAMO I OTKRIVAMO DA JE TO KAMEN NA NEBU. MISLIMO DA SU I DRUGA SVETLA KAMENJE NA NEBU, IAKO UDALJENO; NE VIDIMO NIJEDNO DRUGO MESTO NALIK NA NAŠ SVET, PLIVAMO NA DNU SVEGA - U OVOM SVETU, NA MESTU GDE KAMENJE HOĆE DA PADA - ALI TO PADANJE ODNOSI KAMENJE NA NEBO, TERA GA DA KRUŽI OKO NAS, DA KRUŽI ZAUVEK, POPUT LOVACA PRE NO ŠTO SE PODUHVATE UBIJANJA, TAKO DA KAMENJE NE MOŽE DA NAS UDARI U GNEZDU NAŠEM - SVETU LJUDI. MISLILI SMO DA JE NAŠ SVET JEDINI I DA JE SVE OSTALO ILI HLADAN KAMEN ILI PLAMTEĆI KAMEN. I DOK SABIRAMO SVETLOST, NE RAZMIŠLJAJUĆI O TOME, VIDIMO DA HLADAN KAMEN NA NEBU POPRIMA JAČU SVETLOST, KOJA SE PALI GASI, PALI GASI, KREĆUĆI SE SADA ČUDNO NA NEBU, A ZATIM DONOSEĆI NOVO KAMENJE, POKRETNO, KAMENJE KOJE PADA NA NAŠ SVET. KAMENJE MANJE OD VELIKOG NEBESKOG KAMENA, KAMENJE KOJE POGAĐA, UBIJA, DOVODEĆI VELIKE ŽIVOTINJE KOJE SMRDE, PROŽDIRUĆI SVAKI DELIĆ SVETA KOJI SE NAĐE PRED NJIMA, UZIMAJUĆI I NEKE OD NAS U NJIH, VELIKO KAMENJE STVARA VELIKE ŽIVOTINJE KOJE NISU ŽIVE VEĆ SAMO GUTAJU, DRŽEĆI NAS U NJIMA U VODI GORKOJ, VODI KOJA DONOSI BOL, MI ŽIVIMO TAMO, SVETLOST DOLAZI SA ZEMLJE KOJA NIJE ZEMLJA, JEDAN SVET KOJI NIJE ONAJ SVET, NEMA TALASA, NEMA ZEMLJE, ALI TU JE KAMEN KOJI SIJA OBASJAVAJUĆI SVE OBALE UZ KOJE NE MOŽEMO DA SE POPNEMO, NEMA TLA PO KOME BI PUZILI MLADI, PROLAZI DUGO VREME, MI PEVAMO I PEVAMO O ČASU SKORAŠNJEG RAĐANJA, ALI ON NE DOLAZI, PESMA NE IZAZIVA KOMEŠANJE RAĐANJA U OVOM CRVENOM SVETU, OVOM MALOM SVETU KOJI SVAKI OD NAS MOŽE DA PREĐE ZA VREME JEDNOG JEDINOG PEVANJA.
     MLADI POMALO MENJAJU SVOJU PESMU, POTOM SVE VIŠE I VIŠE, NJIHOVA PESMA UDALJAVA SE OD NAS. ONI PEVAJU ČUDNO ALI NE PUŽU. VRELE CRVENE STVARI KLOBUČE SE U OVOM MALOM SVETU U KOME ŽIVIMO I MLADI PIJU TO. GLADAK KAMEN ŠTO BACA SVETLOST NA SVE STRANE ČINI DA OVAJ SVET SIJA SVETLOŠĆU KOJA SE NIKAD NE POJAČAVA I NIKAD NE SLABI. ČUVAMO NEKA OD NAŠIH ORUĐA I MOŽEMO OSETITI KAKO VREME PROTIČE, MNOGE PESME PROLAZE NE DOPUŠTAMO DA MLADI PEVAJU ILI PUŽU, ALI ONDA ONI NEĆE DA ČUJU ZA NAS I PEVAJU VLASTITU HALABUKU, PIJUĆI SA GADNIH STRUJA VELIKE ŽIVOTINJE KOJU NASELJAVAMO, KAPAJUĆU SVETLOST GLATKOG KAMENA KOJA VEČITO TUTNJI, STRUJE KOJE NE VALJAJU. KREĆEMO SE STEŠNJENI, GUBIMO NAŠE PLIME, CRVENE STRUJE SIŠU, DONOSEĆI HRANU SLATKU I GORKU, POGREŠNU, MLADI KOJI BI TREBALO DA PUŽU NA ZEMLJI SADA JEDU TU HRANU I MENJAJU SE. ZUJE ZIDOVI DUGIH VREMENA, A NEMA NIJEDNOG TALASA ZA NAS DA PROLETIMO KROZ NJEGA I PLJUSNEMO BELO
     
     TADA ONAJ GLATKI KAMEN POLAKO POSTAJE VRUĆ, SEVAJU MUNJE, NEKI OD NAS GINU, PESMA ZAMIRE MEĐU NAMA, GORKE PLAVE STRUJE NAS UNIŠTAVAJU, JOŠ VIŠE NAS OTPADA OD PESME, DUGO HLADNI ZVUCI NAS PROBADAJU I NOVI PADAJU, IZ GORKIH STRUJA SADA STIŽU NOVI TALASI, SVEŽI TOKOVI, PROBAMO, PEVAMO SLABAŠNO, GOVORIMO, TO JE JEDAN SVET KAO ONAJ NAŠ SVET, KAMEN GLADAK PO SVIM STRANAMA IŠČEZAO JE PROBIJAMO SE DO VODE, EVO TALASA KOJI SEKU BELO, OŠTRO, PRONALAZIMO SLANU HRANU, SKAČEMO U VREO VAZDUH, TALASI SU ČVRSTI I BRZI. SABIRAMO SVETLOST I VIDIMO VELIKI KAMEN NA NEBU. UDALJENO KAMENJE KOJE SE KREĆE NASPRAM MNOGOG KAMENJA, KAO NAŠ SVET ALI NE OD NAŠEG SVETA - PESMA JE SLABA UPINJEMO SE DA PREVAZIĐEMO OVAJ SVET ALI NE MOŽEMO, ZNAMO DA BISMO SE IZGUBILI U NJEMU AKO BI SE NAŠA PESMA PROTEGLA DALJE. ALI MLADI IMAJU NEKU ČUDNU PESMU, I ONI IZLAZE. PRONALAZE HRANU, PRONALAZE VELIKE ŽIVOTINJE U TALASIMA I VEĆE ŽIVOTINJE, KOJE RAZBIJAJU TALASE, BACAJU SE NA NJIH ONAKO KAKO SMO MI NEKAD DAVNO U PROŠLOSTI ČINILI, BACAJU SVOJE MREŽE DA BI UHVATILI RAZBIJAČE TALASA, TI RAZBIJAČI NISU ONE VELIKE ŽIVOTINJE KOJE SU NAMA POZNATE IZ ONOG SVETA I KADA IH MLADI DOVUKU BLIŽE SREDIŠTU, ONI NISU ZRELI NE RAĐAJU PLODOVE, PAPRENI SU U USTIMA, I UBIJAJU NEKE MLADE, NE OSLOBAĐAJUĆI IH MAHUNE - ŠTO BI NAGNALO MLADE NA KOPNO, NAGNALO IH DA UDIŠU VAZDUH, PROUZROKOVALO PROMENU KOJA BI IH PRETVORILA U OBLIK POPUT NAŠEG. TIH STVARI KOJE PLUTAJU I RAZBIJAJU TALASE MI SE BOJIMO I OD NJIH BEŽIMO, ALI MLADI IH JEDU I JOŠ NE IZLAZE NA KOPNO DA PUZE, ZAUVEK SMO IZGUBILI PESMU S NJIMA, ONI VIŠE NE PRELEĆU TALASE ONI LOVE VELIKE ŽIVOTINJE KOJE HODAJU IZNAD TALASA.
     MLADI SU POSTALI SPOSOBNI DA UBIJAJU GORKE HODAČE PO TALASIMA, ONI SE NASLAĐUJU STVARIMA KOJE SE NALAZE U NJIMA, VIDIMO SA RAZDALJINE DA STE VI TO ŠTO MLADI JEDU, I PORED TOGA ŠTO STE BOLESNI I UZROČNICI SMRTI, VI STE UBIJENI U KOŽAMA KOJE VAS NOSE DA HODATE PO TALASIMA, MLADI NE PEVAJU, ONI RASPOLUĆUJU VAŠE KOŽE, ONI RASTU I JEDU SVE ŠTO IM SE NAĐE NA PUTU.
     SADA STE I VI IZGUBLJENI KAO I MI, BEZMALO SAŽVAKANI - DOŠLI SMO OVAMO, NAJURILI MLADE, TAJ ČIN NAS ŽVAĆE ALI NAS NE DOKRAJČUJE. PRONAŠLI SMO TEBE U KOŽI KOJU VOLIŠ I NE MOŽEMO DA PEVAMO S TOBOM. PRONAŠLI SMO TEBE JEDNOG ČOVEKA I U JEDNOM MOŽE SE PEVATI; ZAJEDNO STE GLUVI. TI SI DVADESET ČETVRTI SA KOJIM SMO POKUŠALI DA PEVAMO NA TALASIMA. TVOJA VRSTA NE MOŽE DA ČUJE OSIM AKO NISI JEDAN I NE MOŽE DA PEVA IZMEĐU SEBE, MNOGI OD DRUGIH KOJI SU PEVALI SA NAMA SADA SU SAŽVAKANI, ALI MI MOŽEMO DA DRŽIMO MLADE PODALJE ODAVDE JOŠ NEKO VREME, DOK NE ONEMOĆAMO. MLADI JURE S RANAMA I OSTAVLJAJU SMRAD U PRLJAVIM STRUJAMA TAMO GDE IDU, MI IH NJUŠIMO, ONAJ SVET KOJI JE BIO LAŽAN SVET UČINIO IH JE OVAKVIMA NE ONAKVIMA KAKVI SU BILI KADA SMO IH POZNAVALI. U SVETU KOJI JE BIO NAŠ ONI NE MOGU DA PEVAJU, ALI ZNAJU MESTA GDE VI PEVATE MEĐUSOBNO I NEKI SADA IDU TAMO SA SVOJIM RANAMA, ONI MOGU BITI SAŽVAKANI OD VAS, ALI IMA IH MNOGO MNOGO, ONI SADA ŽUDE ZA KOŽAMA KOJE SMRDE, ALI ONI SU LUDILO ONI NAVALJUJU I ONI ŽVAĆU VAS OSTALE TRAJETE








5.
     Svake noći kada bi postalo odviše mračno da bi Voren mogao da piše pri žutoj svetlosti vatre, njih dvojica su se povlačila dublje u unutrašnjost kopna. Komarci su ostajali u blizini plaže no bilo je tu i čitavo mnoštvo drugih insekata. Voren je osluškivao kako ribe u laguni iskaču hvatajući insekte i pljuskaju natrag u vodu gde su ih lovili skidači. Mogao je da vidi njihove fosforescentne tragove u vodi.
     Mazali su se blatom da bi se zaštitili od komaraca, ali to nije sprečavalo krpelje koji su padali sa drveća. U Đijanovaj kutiji punoj kojekakvih drangulija nije bilo joda.
     Najbolje sredstvo protv krpelja bilo je stavljanje jedne kapi joda na njegov rep, a drugi lek se sastojao u spaljivanju. Svakog jutra dva čoveka su pretraživala jedan drugog i uvek bi se našlo nekoliko crnih tačaka na mestima gde su se krpelji zarili u meso. Kamadić žara pritisnut na stražnji deo krpelja naterao bi uljeza da izviri, a onda je Voren mogao da ga iščupa noktima. Znao je da će, ako glava ostane u koži, to mesto početi da truli, a cela okolina pretvoriti se u čir. Primetio je da je Đijana napalo tek nekoliko krpelja, te se pitao ima li to veze sa orijentalnom kožom.
     Narednog jutra Voren je imao dobar ulov i kada ga je doneo na obalu, osetio je jaku zasićenost od silnih dana rada na splavu. Pošto se najeo ribe, otišao je da donese još kokosovih oraha. Mekše lišće bilo je, takođe, upotrebljivo: trljanjem kože uklanjao se svrab od ujeda komaraca i skidala so. Sada je već bilo znatno teže pronaći dobre kokosove orahe i on je špartao ostrvom krećući se ivicom grebena i spuštajući se do močvarnog dela na južnoj strani. Tamo se moglo naći jestivo lišće i on je, vraćajući se, žvakao jedan i razmišljao. Već je gotovo prešao goletnu čistinu kada je shvatio da je to mesto na kome su napravili ono SOS. Kamenje svetle boje bilo je tu, ali je bilo razbacano. SOS beše uneređen.
     Kada se Voren vratio u logor, Đijan je gledao u skladišnu kutiju. "Hej!" povika on. Đijan ga pogleda, onako miran i spokojan, a zatim ustade nimalo ne žureći.
     Voren pokaza prema jugu zureći u čoveka, a zatim se saže i nacrta SOS na pesku. Potom ga je obrisao i upro prstom u Đijana. Voren je očekivao da će mu čovek odgovariti praznim pogledom, ili izrazom zbunjenasti. Umesto taga Đijan gurnu ruku u džep.
     A onda reče posve razgovetno: "Nije važno."
     
     Voren je stajao kao gromom ošinut. Đijan nehatno izvuče pištolj iz džepa ali ga nije uperio ni na kakav cilj.
     Voren reče obazrivo: "Zbog čega?"
     "Zbog čega sam te obmanjivao? Zato da bi nastavio sa svojim", zastao je, "svojim dobrim radom. Postigao si upečatljiv napredak."
     "Sa skidačima."
     "Da."
     "A ono SOS..."
     "Nisam hteo da neko ko ne treba uoči ovo ostrvo."
     "A ko bi to mogao biti?"
     "Mnogi. Japanci. Amerikanci. Izveštaji vele da su i Sovjeti zainteresovani."
     "Znači ti si..."
     "Kinez, naravno."
     "Naravno."
     "Želeo bih da znam kako si napisao onaj sažetak. Čitao sam neposredne poruke koje si dobijao od njih. Pročitao sam ih mnogo puta. Nisam bio u stanju da u njima vidim posebno mnogo."
     "Ima tu stvari koje više govore od onoga što su napisali."
     "Siguran si da si doneo sve poruke na obalu?"
     "Siguran. Sve sam ih sačuvao."
     "Kako si otkrio stvari koje se ne nalaze u porukama?"
     "Mislim da to ne mogu da ti kažem."
     "Ne možeš ili nećeš?"
     "Ne mogu."
     Đijan se zamisli proučavajući Vorena. Konaćno reče: "Ne mogu da sudim o tome. Drugi će to morati da odluče, drugi, koji znaju više nego ja." Ponovo je zastao. "Jesi li stvarno doživeo brodolom?"
     "Daaa."
     "Čudo da si preživeo. Mislio sam da ćeš umreti kada sam te prvi put video. Jesi li mornar?"
     "Inženjer. A ti?"
     "Vojnik. Jedna vrsta vojnika."
     "Čudna vrsta, rekao bih."
     "Ovo izvesno nije dužnost koju bih izabrao. Sedim na ovom užasnom mestu i pokušavam da razgovaram s tim stvarima."
     "A ha. Pa jesi li imao kakve sreće?"
     "Ništa. Ne odgovaraju mi. Oruđa koja su mi poverena ne deluju. Razne vrste džepnih lampi. Proizvođači zvuka. Stvari koje plutaju na vodi. Rečeno mi je da ih privlače takve stvari."
     "Šta bi se dogodilo kada bi odgovorili."
     "Moj posao bi bio okončan."
     "Pa, pretpostavljam da sam te omeo u vršenju zadatka. Bez obzira na sve moraćemo nešto da jedemo." Pokazao je na splav i okrenuo se prema njemu, no Đijan uzdiže pištolj.
     "Možeš da se odmoriš", reče on. "Nećemo dugo čekati."








Peti deo: 2060, MEĐUZVEZDANI PROSTOR IZMEĐU RAA I ROSA








1.
     U 2046. godini, Zemlja je lansirala niz istražavačkih sondi prema obližnjim zvezdama. Sada su one pristizale njušeći mnoštvo tajni Ipsilon Eridanija, Rosa 128, Labuda 61 i drugih tela s tajnim imenima, koja su nekada bila samo suvoparni kataloški simboli, a sada su predstavljala svetle ciljeve. Sonde su emitovale podatke kako na Zamlju tako i Lanseru da bi se uštedele godine zakašnjenja usled prenosa. Da bi se filtrirao i razumeo taj višekanalni tok, Ted Lendon je obrazovao timove sastavljene od analitičara podataka visokog toka, odabrane naučnike i druge sa iskustvom u radu na terenu. Najdžel je izvukao kraću šibicu. Da bi radio na procesorima zatvorenog tipa, morao je da se potpuno odvoji od sveta, ostajući otvoren jedino za postojano dobujuće dostavljanje podataka sa sonde, usredsređujući se na opadanje i navalu osetljivosti sondi koje su klizile kroz zvezdane sisteme, zarivale se u guste atmosfere i konačno izletale iz svojih kapsula i spuštale se na tuđinske teritorije.
     
     Prva automatizovana sonda dosegla je Bernardovu zvezdu i usporila, prolazeći pored dveju manjih planeta. Ti signali su pristigli svega nekoliko meseci pošto je Lanser napustio Izis. Svetovi veličine Merkura bili su goletni i nezanimljivi. Činilo se da nema ničeg interesantnog u vezi sa tom zvezdom nakon što su obavljena rutinska merenja prednjih talasa udara u blizini planeta, prebrojavanje asteroida i analize sunčevih pega. Na pola puta preko tog sistema sonda je odjedanput prestala s emitovanjem. Nikada se više nije oglasila. Astronomi su pretpostavili da sonda, s obziram na činjenicu da je u to vreme prelazila preko eliptične ravni sistema, nije uspela da izbegne sudar s nekim asteroidom.
     
     Najdžel je provodio vreme u jednoj izalovanaj kapsuli, nadzirući pritičući tok padataka sa Ipsilon Eridarnija. Sonda je uplovila u sistem opažajući udaljeno pokretno svetlucanje koje je označavalo planete, uzimajući uzorke avetinjskog pirkanja solarnog vetra, izrađujući karte ravni Eridanijeve ekliptike, skicirajući orbitalne istorije uz pomoć veštih njutnovskih poteza. Tri čoveka, u studenim tamnim ljušturama, svim čulima povezana su holografskim podacima, videla su kako sonda jezdi pored jedne glomazne mutnosive mrlje svetlosti.
     Pre no što su mogli da objedine utiske, astrometrički programi sonde izvršili su pregled obližnjeg volumena, oslušnuli infracrveni mrmor sličnih sivih mrlja i otkrili četiri: jedan oort oblak protokometa koje su izvodile svoje lagane nasrtaje u pokrovima od prašine. Sonda nalik pauku nastavila je da juri, sledeći vlastitu logiku. Ljudski receptori usisavali su tok brojeva i spektara, stvarajući sliku sa ljudskim implikacijama. Masa zvezde: 0,83 mase Sunca. Šest planeta. Spektralni tip K2, vidljive Sunčeve pege. Dva gasna džina; jedan svet veličine Marsa; ostali sama stena. Nikakvih okeana, nikakvog života.
     Daaa, ali ona zemaljskog tipa ima atmosferu, pogledaj kada su svi osetili da sonda usporava manevrišući Svakako, no ipak nema kiseonika ni poremećaja ravnoteže gasova, koliko mogu da vidim taj svet se nadimao pred njihovim očima Shvatio sam poentu, ali to je čista teorija mreškanja izmešanih nijansi sive, mrke i crne boje, Pogledajte, to je odista pokrivač od oblaka, preliminarna pregledanja, propustila su to stenovita polja blistaju kao gradski udaljeni prazori u kojima se odražava zalazak žutog sunca Ne znam, liskun možda zgužvani planinski lanci, iskrivljene doline Neki zraci tektonskih delovanja, nekakva vulkanska aktivnost rekao bih, tamo kod ivice vetrom pometeni i ruinirani platoi u jarugama i sivi Zabavna planeta odista, tanušne atmosfere, oko 0,32 Zemljine mase ni najmanjeg titraja zelene boje u blizini duboko usečenih rečnih kanjona. Pogledaj rezultate CO2 plus očekivani tragovi urlajuće oluje, plave na zgužvanom mrkom tlu bez ijednog uha koje bi registrovalo njihovo delovanje Ako je ovo najbolje, onda je čitav sistem promašaj sonda u luku obilazi planetu, premišljajući se da li da izluči letelicu, koja bi se spustila na površinu. Ne, čekajte, vratite se na poslednju sliku krivina ovog sveta - sjajno srebro naspram crnila Tačno u pravcu horizonta jedna cepka metalne sivoće, poput tanušne žice Čudno, ovako mala planeta, a ima prsten svetli mekim sjajem, ali dok sonda produžava u luku duž pretpostavljene prave linije, to odbija da naraste, da pokaže disk Vidi, vidi, pa to se spušta pravo dole prema površini spaja se sa ekvatorom Proklet bio ako to nije Nebeska kuka hladnjikav muk pruža odgovor dok sva trojica zure u ogromni artefakt. Sada njegova dugačka krivina ulazi u vidno polje i dalje slična vlasi kose, tanušna i zašiljena naniže prema ekvatoru. Zbog čega bi, zašto bi neko postavio Nebesku kuku na pustošnom? Ništa se ne pomiče na tom vlaknu. Mogu da zapaze po uzastopnim fotosima koji pristižu da se i sonda usredotočava na tu traku sivog svemira. Rudarstvo? Ništa vredno dole nije ostalo sonda sada zalazi, vidik se menja Možda nije uvek bilo ovako prelazi preko zvezdanih polja Misliš na neki život dole, na neku civilizaciju? Ali nema nikakvog traga jedna mrlja koja raste Ne sada sonda zalazi za tamni horizont Na jednoj geološkoj skali šta bi trajalo? Nadimajući okruglasti srp se krnji, biva pojeden Daaa, ako su domoroci to postavili, onda ih nema ovde već neko vreme, govorimo najblaže rečeno o desetinama miliona godina, ne verujem nepravilne, sive i crne mrlje, strane su smrvljene kao da ih je nešto nagrizlo, naglašene linije na drevnim stenama meseca i ovog malog sveta Nije daleko od pameti, sigurno je da se i krateri stvaraju, ali ne baš mnogo; uostalom, kako možeš uništiti čitavu biosferu pa ipak se nešto rasplamsava iznenadnom sjajnom narandžastom svetlošću, polazeći od senovitih jaruga onog meseca. Hej, vidite li ono palacavi kamen Baš kao uzleće rastući prema sondi ona stvar odranije, Čuvar ispunjava sočiva Mora da je domet dve stotine klika, a možda i više narandžasti haos prošaran ljutitim crvenilom Gospode nadam se ruke su stisnute, kako svi znaju da se ovo isto dogodilo pre nekoliko godina, par sekundi dalje Doseglo nas je ali oplate za hitnu pomoć ih oklopljuju u trenutku kada se narandžaste ruke pružaju i obuhvataju disk antene Hriste, ako ih spali, mi ćemo akustički aparati u kapsulama registruju talasavi udar koji zvuči kao tutnjava. Gubimo instrumente za nisku frekvenciju, osećaj prženja, cvrčanja Izvesno će nas spržiti ako zahvati opremu plazma jonizuje precizno ustrojene interferometre Telemetrija crkava sočiva koja su se suočavala sa visokim vakuumom čitavu deceniju - zamagljuju se, udubljuju i pucaju Gubi se pritisak u desnom kriotanku vrelina koja jenjava zapahnjuje kroz tanke zaptivače Prokletstvo prokletstvo pogledajte ono uzmućeni oblaci se tanje, ljubičasti mlazevi se rasplamsavaju, jonizovan vodonik bljuje UV i bledi Većina mikrotalasa je van stroja zvezde vaskrsavaju na nebu. Glavne funkcije su oštećene zamiruća tačka uvlači svoj krvavocrven jezik Bilo je to brzinom preletanja i odskoka, došlo je do preko devet klikova u sekundi izrovašena površina, slična raki, magli se i titra u daljini Nadtrčali smo je i to je sve sonda ponire ka zvezdama zaslepljena crnilom i nema Pitam se zašto je to ostavilo Nebesku kuku mašine su joj mrtve To? Šta to? i vraća se predano merenju pramenova solarnih vetrova To što je stupilo čizmom na ovu pustoš ostavljajući za sobom Čuvara žena sprovodi njegovu sliku u svoju mrežu, namiguje mu Možda je njegovo obaranje bilo skopčano s puno teškoća oni se razdrešuju, svi, izvlače se iz zamršenog lavirinta veza Pošto je učinilo! ono na površini? mrzovoljni, ispijeni svi uzdrhtali Sam bog zna kako ali zelena svetla kontrole žmirkaju neprimećena To je jedna pretpostavka, sigurno U redu, možda im je bio potreban jedan priručni lift Najdžel pognute glave provlači prste kroz sedu kosu Za šta? Radove na površini? hladan gleđosan sjaj Ili da dopremaju sirovine, otkud znam? lupanje po poklopcima kapsula svakog od njih, spoljašnji timovi su zabrinuti To je tu krvavo dugo zarad vršenja popravki usudio bih se reći, sećate li se one testere komadine koja proleće, morate to očekivati, tako da se to krpi znojavo i blizu a onda se poklopac uz pucanj otvara Pa moglo bi biti i to, ali zbog čega nas je gađalo? drešenje elektronskih špageta Kada je onaj tamo na Izisu naprasno pustio Lanser na miru, hoćeš da kažeš? Hm, možda ovaj ovde oseća da, nema više šta da naući? Hm.








2.
     Najdžel se pitao kako je moguće da u ovako brižljivo organizovanoj zajednici 'burka' postane prihvaćen šatrovački izraz za ušljivu ćurku.
     Radio je na samoj burki. Bila je to ogromna znojava masa prebogata hranljivim materijama. Rasla je toliko brzo da je čitav jedan tim morao da odseca kriške koristeći servo ruke, kako iz mesa ne bi iscurele hemijske zalihe. Pseudoživot, i pored svih genetičkih provera uspevao je da izmakne kontroli.
     Kada je imao vremena, koristio je deo svojih dragocenih zaliha drveta, oblikujući i doterujući daske sve dok ne bi poprimile satenski izgled. Strugotine su odisale svajom slatkastom težinom u bezličnom vazduhu ovog broda. Izdvojio je neke celulozne balvane, čiji je rast takođe bio veštački ubrzan u staklenoj bašti, i obrađivao je te meke komadine s mladalačkom energijom, čekićajući i oblikujući ih. Upotrebljavao je krupnozubu testeru, koja je otkrivala šarenkastu zrnastost strukture. U ovom materijalu nije bilo mnogo čvrstine, ali se od njega dao napraviti nameštaj. To ga je podsećalo, da je i sam bio tri četvrtine voda, koja se uzdiže i povlači u skladu sa šupljim kucanjem u njegovim venama, dakle, hidrostatičko biće. Naravno uz mali dodatak soli, koja je označavala njegovo poreklo.
     Najdžel se sećao da je kao dečak svakog proleća odlazio na izlete u vlažne livade. Tamo kao i u jarcima pored puta slušao je mali kreštavi hor koji je celom svetu zvučao kao jedno beskrajno ponavljano 'Mi smo ovde, mi smo ovde'. Žabe, samopouzdani, mali prijatelji, davale su na znanje da naseljavaju tu, određenu ekološku nišu. Sada mu se činilo da, nekom većem uhu od našeg, čovekovo razmahano radio-brbljanje jamačno deluje kao slično zvonjenje koje je tek talasić u noći. Ono je samo izbliza slušano moglo da bude dosadno, to jest kada su postojali izgledi da se razabere pojedinačan piskav glas.
     Osluškivano sa visova obližnjih travnatih brda kreketanje žaba mešalo se - ne preterano nepodnošljivo - sa svim ostalim ambicioznim glasovima koji su, kroz graktanje i cikutanje poručivali istu stvar Mi smo ovde, mi smo ovde. Jedan biciklist usredsređen na svoje odrdište mogao je proći kroz taj žablji hor, osećajući njegovo prisustvo ali mu ne poklanjajući nikakvu pažnju, čak i ne pokušavajući da se razabere u tom mnoštvu glasova. Istinski napredne civilizacije u galaksiji verovatno bi se ponašale na isti način suočene sa slabašnim zuktanjem radija ili povremenim prolaznim zujanjem sondi sličnih komarcima.
     Druge bi, pak, možda nehatno šljapnule takvog usputnog nametljivca ili bi, štaviše, pozvale službu za uništavanje insekata.
     
     Vuk 359 bio je mutnjikava zvezda M8, sa samo jednim sićušnim obližnjim svetom, sposobnim za održavanje života. Planeta koja je kružila oko zvezde bila je izrazito slična onoj oko Ipsilon Eridanija: mala, mračna, s tanušnim pramenovima atmosfere. Nije bila stara koliko onaj svet sa Nebeskom kukom, ali su se zapažali znaci koji su nagoveštavali da je nekada bila naseljena. Nije bilo nikakve biosfere. Mala jezera su se sušila. Zvezde iz klase M spadale su u najstarije uopšte, a spektralne analize Vuka 359 kazivale su da je ona stara koliko i galaksija. Čitavi Eoni pružali su priliku životu da se razvije pod ovim mlakim suncem.
     Ali i vreme da zamre. Vazduh i tlo sadržavali su tragove hemijskih neravnoteža koje predstavljaju onaj minimum za određenje života. Ti znaci su lagano iščezavali, ali su govorili o biosferi koja je, van svake sumnje, postojala u razdoblju od poslednjih nekoliko miliona godina.
     Oko male planete obrtala su se dva meseca. Jedan je bio poprilično velik i tek ovlašno vezan za svoju maticu. Drugi je bio manji, s možda svega nekoliko kilometara u prečniku. Tu i tamo imao je nekakve čudne oznake koje su mogle biti prirodan ishod meteoritskog bambardovanja tokom vremena, no pitanje je da li je baš to bilo posredi. Sonda je tek usputno bacila pogled na njega, kružeći lučnom putanjom oko mrkog, vremenskim prilikama izbrazdanog sveta, da bi zatim produžila dalje. Na putu iz sistema prošla je pored golemog gasnog džina.
     Gospode, ovo je zaista pasji posao. Meriš ovo, analiziraš ono, i sve to za one astro tipove planeta uokvirena prstenovima pomaljala se s leve strane Daaa, kada pomisliš da tu nema bitne razlike, oni na Zemlji i tako sumiraju istu bazu podataka velika i, žuta Nastavi da ga ljuljuškaš, nikad se ne zna nekakvo iskrenje svetlosti u ravni rotacije U redu u redu, gospode, Najdžele, to šta si glavešina ne znači da čovek ne sme da se našali tačke sjajnosti, neke bele, a druge rumene, sa sjajnim odrazom onog džinovskog sveta Daaa, znam ja nju sonda juri ka svom randevuu Radi u poljoprivredi čini mi se spava u P4 u vremenski odmerenom mimohodu dvaju meseca Nije nešto na oko ali sam čuo padajući onemoćalo Stara Aron je rekla Istureni zubi? Mogla bi da pojede jabuku kroz teniski reket i cela rulja oni srčući zvezdane vetrove i određujući kalibar čestica onergije, gustinu plazme, UV tok Lavera ti ćeš sada zaostati približava se prvom mesecu Čudno, ravan rotacija rasipa dosta svetlosti u pozadinu gde je prihvata jedan po svoj prilici ledeni disk, verovatno da je prilično hladno tamo mreže se razvijaju sočiva se okreću prema jednom licu koje dolazi, licu osutom i u mrljama Hej, razrešio sam taj takozvani ledeni disk, to nisu zrnca, to je dugačka traka nekih tvari prilično ravnomerno raspoređenih, poput perli na niski bisera, odista, zato što su veoma beli, a radar kaže da su glatki, nema nikakvog rasipanja svetlosti u centimetru talasne dužine duboko ulegnute doline bacaju dugačke senke dok plavi terminator Puno malih izvora u ravnici, ali samo izvan ovog meseca, hoću da kažem nema nijednog dalje ledena kora prošarana crnim prugama Sonda će proći blizu jednog od njih za nekoliko minuta nema kratera Prvi snimak pokazuje neku strukturu koja izgleda duguljasto, mora biti da je posredi neki asteroid ili su ga možda uzburkane sile mesečeve plime razvukle i pocepale ostavivši da sve ovo đubre plovi prema prvobitnom siva tačka svetlosti, nimalo drugačija od drugih, raste. Nije trebalo da pomislim izduženo Da, zašto? dve grudvice sivog upaljača izdvajaju se iz središnje slike Zbog čega bi se otpad ovog tipa zalepio za ovaj mesec? Čini se da bi bilo prirodnije da prođe pored njega sada se dva klobuka rastvaraju u krugove Prokleto čudna formacija uglovi se menjaju kako se sonda kreće, prilazeći, učičujući se najednom blistav plamen se rascvetava u vidnom polju. Šta je to tako brzo tako da sonda zaustavlja ulaz, uvodi u rad polarizere i filtere To je refleksija, reflektovana svetlost sa Vuka 359 sve dok je kretanje ne odvede iza toga u svetlosnu oseku i može bolje da vidi sićušnu kontrolnu kabinu na tački, upravo između dva ogromna sunca mora da ih koriste da bi dobili izvesnu pogonsku snagu a iza one tamne mase izlomljenog leda i gustog tkanja koje učvršćuje taj teret na jednom mestu Misliš da se lansiranje obavljalo sa ono meseca? Ploče strpljivo hvataju crvene fotone udaljenog sunca, iskošavajući se tako da momentum koji oni prenose blago potiskuje tamni led dalje od gasnog džina. Lavera, odredi liniju vidika ovih stvari i izračunaj njihovu putanju polazeći od jednostavne pretpostavke da ih nešto izbacuje u pravilnim intervalima sa onog meseca i to decenijama, sve dok grevitaciona sila privlačenja planete ne dođe u ravnotežu sa vučnom silom blede crvene zvezde Da, oni vijugaju, tako je, lepa mala spirala udaljene tačke prerastaju u široku glatku krivinu Samo što prestaje tamo dalje i dolazi do neke vrste gomilanja dok oni oklevaju, a onda prazne svoje male rezerve goriva kroz mlaznice niskog potencijala, zagušujući paru koja se razvija iz ključanja ledenih površina kojima su obloženi i izgleda kao da se izdvajaju i potom vraćaju, krećući se, međutim, prilično sporo krećući se ovog puta ne u spiralama već po dugačkim niskoenergetskim hiperboličnim orbitama i počinju da se šire povećavajući brzinu, rekao bih uranjajući u zagrljaj onog narandžastožutog sunca uokvirenog prstenovima, prolaze pored uzmućenih mrkih traka najvećom brzinom u svom veku, ispravljajući kurs prema uputstvima sa dalekog drevnog roditeljskog meseca Posle toga ih gubim, pretpostavljam da su se otkačili, otišli predaleko da bih mogao da ih pratim, ali oni više nisu gravitaciono vezani toliko mogu da kežem konačno padaju slobodno prema unutrašnjem svetu koji je sve ovo započeo milione godina ranije Trebalo je da pretpostavim da sa tim malim potiskom putovanje donoseći dragoceni led koji će reseći orbitu male planete i zariti se u pramen atmosfere Tačno, Najdžele, izračunao sam da im je potrebno pet ili šest stotina godina da uđu u taj unutrašnji sistem; izgleda takođe da im je planeta zemljinog tipa meta, ili nešto blizu nje, tako da nebo počinje da sija od pljuska malih meteora, ispuštajući paru dok oni slobodno padaju I sve ovo da bi se premestile te komadine leda? ledeni bregovi se mrve u pljusak koji iskri na noćnom nebu iznad jedne bezvodne ravnice Izračunao sam da je stopa otprilike jedan mesec nebo se zagreva i pri toj stopi bilo bi potrebno veoma mnogo vremena da se formira okean blag vlažan povetarac duva ispod mutnog ali stalnog sunca Slažem se, ali to je tačno onoliko dugo koliko oni veoma lako mogu imati ledeni bregovi dolaze da potpomognu biosferu, koja je već dugo mrtva, ali koja može uz postojan pritisak hemijskih zakona ponovo da oživi Štaviše primetićete da je bilo jezera na onoj napuštenoj malenoj mrlji a dole čitava jedna strana juri u mimohodu Ključno pitanje glasi: Ko ih šalje? ravnice su isečene u pravougaone blokove, crna obličja slična mravima kreću se po označenim putevima da bi prihvatila svoj tovar leda i kamena, a onda se vraćaju ka središnjoj mrlji boje melase Nešto što zna da koristi solarnu energiju, mora biti ako traje toliko dugo ogromni sjajni ekrani aktivnost manufakture biljaka sve to prikriveno ledenom pokoricom Te mašine moraju biti u stanju da same sebe popravljaju po istoj toj logici, da grade nove po uzoru na sebe ako zatreba, upravljaju letom tih odlamajući se u planinama prošaranim plavim venama, puneći elektromagnetske lansere slične malim praćkama Ko je mogao da sve ovo stavi u pokret? To je ključno pitanje po mom mišljenu Led se otkida i cepa pod udarom promenljivih sila koje stupaju u dejstvo kada je teret premešten i mesec je napukao, osakaćen, ulubljen kao da je pojeden Šta god ili ko god da je živeo tamo na onoj planeti pre više miliona godina i stavio ovo u mašine nastavljaju da rade glođući, umirući i bivajući zamenjene Ali oni su iščezli, Najdžele, biosfera je zbrisana sonda zaobilazi ledeni mesec i ustremljuje se pored gasnog džina, menjajući svoj momentum, da bi se vinula do naredne ledbeće zvezde udaljene na desetine svetlosnih godina. Svakako, ali one crne mrlje to ne znaju pramac zaseca prostor Te tako nastavljaju? Hriste, ne mogu da shvatim zbog čega ono što je uništilo čitavu jednu prokletu magnetska polja se pružaju i dohvataju jone da bi ukresala novu fuzionu baklju Čini mi sa da na to ne možemo odgovoriti, ne barem na osnovu tričavog upoznavanja činjenica, ali ne zaboravite da se iza one planete nalazio čuvar gasni džin zamućen je od sopstvenih izduvavanje Pa može biti da nismo dobro zagledali, a Lendon veli da u tome ne vidi neku posebnu sličnost, ostavlja ga za sobom Dobro, ali kako će on objasniti drugu činjenicu? mrtvi svetovi ostaju daleko pozadi, onaj mesec treperi Koju činjenicu? odlazi dalje Da oko onog meseca nije bilo čuvara.








3.
     2045. godine Lanser je prekinuo svoje postojano ubrzanje od jedan g započeto još od Zemlje, mirujući dovoljno dugo da bi mogao da razvije najveći teleskop koji je ikada napravljen. Bilo je to kao paučina tanka predivo optičkih i mikrotalasnih prijemnika razapeto kao ribarska mreža. Najdžel je danima radio pomažući da se senzori pravilno rasporede, izbegavajući težak rad iz bojazni da će se u njegovim zdravstvenim izveštajima pojaviti vrhunci prekomernog naprezanja.
     Muškarci i žene razapeli su svoju mrežu da bi hvatali fotone; sam teleskop snabdevao se energijom od bele sjajne mrlje njihovog Sunca. Svemir nije ravan kao što je čudesni italijanski dvorjanin, Galilej zamišljao puštajući u mašti svoje klizeće blokove da idu u beskraj u idealno zamišljenim eksperimentima projektovanim u uslovima oslobođenim trenja. Masa tih hipotetičnih blokova sama bi rastegla svemir i iskrivila pretpostavljene ravne ploče. Masa se isteže na svetlosti. Primorana na ukrivljavanje svetlost se užižuje. Iz toga proizlazi da simetrija triju dimenzija oblikuje svaku dovoljno veliku masu u sferu, savršenu kao sočivo. Svaka zvezda jeste jedan ogroman refraktor, gravitaciono sočivo.
     Lanser je ispustio senzorske mreže, počev od mesta na tri svetlosna dana od Sola. Mreže su sakupljale fotone kao u kakvoj prolećnoj žetvi, sastavljajući oštre slike udaljenih zvezda, otkrivajući pojedinosti prečnika od svega deset kilometara. Za svaku zvezdu žižna daljina od sunca bila je različita, te su tako mreže morale da jedre protiv čestica, u naletu koji je došao od sunca, koristeći magnetska polja iza planeta da bi doterivale i navodile njihove dugačke i izreckane orbite.
     Lanser je tutnjao i račvao čist plavousijan luk plazme, udaljavajući se od gravitacionih sočiva, koja su predstavljala njegovu matičnu zvezdu i ostavljajući kolosalan teleskop za sobom. Valjalo je sačekati šest godina do dobijanja prvih maglovitih slika. Još otkako se ovo sunce uobličilo od padajuće prašine, slike sa svetova udaljenih stotinama parseka formirale su se u prostorima daleko iza planeta. Te užižene storije, sada zauvek izgubljene, odvijale su se na gigantskim hipotetičnom ekranu - ravni zamišljanja. Tokom milijardi godina, sve do ovog časa, nije bilo nikog u svemirskom bioskopu da ih gleda.
     
     Lanserovo odredište bila je jedna bledocrvena zvezda, koja je u katalogu nosila naziv Ros 128. Bio je to Sunčev dvanaesti najbliži sused: jedna neupadljiva M5 zvezda. Pred kraj dvadesetag veka neki astronomi koji su radili na x-zracima delimično su je proučili, uporedivši njenu jaku radijaciju sa sunčevom. Bila je nešto malo aktivnija, no čim su solarni fizičari iz Nase izvukli ove informacije, pala je u zaborav. Kao i sve ostalo.
     Postrojenja gravitacionih sočiva otkrila su, ipak, jedan potpun sunčev sistem: pet gasnih džinova plus dva sveta Zemljine veličine. Jedna robotska sonda dospela je do Rosa 128 otprilike u vreme kada je Lanser ušao u orbitu oka Raa. Nešto je ućutkalo njeno emitovanje kada je ušla u taj sistem.
     Lanser je bio 'blizu'. Mogao je proučiti jedan sistem bolje od bilo kog objekta u proletanju. Na Zemlji su smatrali da smrt one robotske sonde zavređuje istragu. Možda se slupala o neku stenu. Ili je možda nešto htelo da to tako izgleda.
     Strategija zemaljske kontrole sastojala se u gomilanju astronomskih informacija, i to brzom, a potom u njihovom kuvanju u istom loncu sa podacima o gmazovima i skidačima. Bio je to kompromis koji su postigle nacije jake u svemirskim poslovima, potpuno izvan dotrajale lešine Ujedinjenih Nacija. Azijska frakcija želela je što pre da pokrene kolonizaciju obližnjih zvezda. Na taj način čovečanstvo bi se raspršilo. Ukoliko bi se flote skidača-gmazova vratile i uništile prostorne resurse čovečanstva, ljudska rasa bi se barem raspršila između zvezda i tako bila srazmerno neranjiva.
     Evropljani i Amerikanci podržavali su čisto istraživački program. U pozadini toga počivali su proračuni o sticanju prevlasti. Azijske ekonomije uspešnije su razvijale kapitalizam od nacija koje su ga izmislile. Zapadne ekonomije bile su propale; ako bi kolonizacija počela ovog časa, zvezde bi pripale oniskima i kosookima.
     Lanseru je naloženo da ispita Ros 128, a da se potom vrati kući. Ali Ra još nije bio završio s njima. Posle godinu dana ubrzavanja Lanser se ustalio na 0.98 brzine svetlosti. Kada je smanjio fuzionu baklju, izduvni oblaci plazme koji su se razvijali pozadi izgubili su na gustini. Tanja plazma omogućila je lakši prodor radio-talasa.
     U 15 sati i 46 minuta, 11. juna brodske antene uhvatile su jak talas emitovanja mikrotalasa. To je doprlo iz pravca krme i trajalo je 73 sekunde. Posle toga ništa.
     Ne, slušaj, ne mogu dalje da analiziram, kao šta sam ti govorio, podaci su svuda dostupni na brodu
     Disperzija u pulsu od sveg onog đubreta koje bacamo za sobom i koje pravi urnebes od signala
     Ipak to nije od EM-a to nije njihova frekvenca, nikada nismo dobili ništa od njih iznad deset GHz
     U redu, razumem, ali Ted hoće da zna da li postoje ikakvi izgledi da su oni to poslali
     Ko to može reći, Hriste, nema nikakve informativnosti u tom talasu
     Daaa, tako je, ali pogledaj tu snagu, čoveče, Rekao bih da to ne izgleda kao solarna buktinja ili bilo šta prirodno
     Naravno da ne, kanal je odviše ravan, a jedna mala zvezda kakva je Ra ne može proizvesti više od sto magaherca; nikada nije dosegla deset giga i ti si u pravu u pogledu snage, to ne može biti delo EM-a
     Ted, uspeo sam da odredim kalibar toga i u tom rasprskavanju počiva đevolski moćan udar, to nema smisla
     Previše snage, daaaa, mislim da jedan veštački izvor ne bi mogao da izbaci toliko mnogo, to je suludo
     Tako je ako misliš da oni emituju u svim pravcima, da je posredi sferičan puls, onda moraš verovati da postoji prava lavina snage da bi se registrovalo u onoj meri u kojoj mi to činimo
     Ko je to na liniji
     Zvuči kao Volmsli, slušaj Najdžele, ovo je čisto tehnički razgovor
     Naprosto kibicujem, ne obraćajte pažnju na mene
     Mora biti veštački iako je rasprskavanje tako kratko trajalo
     Ovde Ted. Uveren sam da su vaši rezultati, sveukupno posmatrano, ispravni, ali pošteno govoreći, dame i gospodo, ne verujem da se možemo pomiriti s idejom da ovaj nivo snage mogu da proizvedu EM-i ili bilo ko drugi, mora biti da je to jedna od Ra-ovih povremenih eksplozija ili
     Besmislica velim ja
     Pa, Najdžele, ne shvatam kako možeš tek tako da zbrišeš
     Zanimljivo, zar ne, da plazma koju mi ispuštamo toliko izvitoperi signal da ga ne možemo pročitati? Definitivno povoljno
     Pa svakako, ali to je samo jedan slučaj
     U talas od sedamdeset tri sekunde možeš da strpaš dosta toga
     Ukoliko u tome ima informativnog sadržaja - svakako, ali ko kaže
     Ted, ovde Najdžel. Ako je neko namerio da usnopi čvrsto usredsređen signal duž naše putanje, mora izgledati kao da on ima ogromnu snagu, budući da mi to analiziramo kao da se emitovanje izliva širom čitavog svemira, a ne da je stisnuto unutar malog ugla
     Pa dabome da si tu u pravu ali, prirodno, emitovanje sa Raa... oh shvatam
     Stoga nam to govori da je neko poslao poruku u našem pravcu, ali ju je smestio u frekvenciju koja je morala biti ugušena u našim ispusnim gasovima tako da nismo mogli da je dešifrujemo
     Pa u redu, mogu da kažem da je to alternativna hipoteza
     Ovde Ted. Daj mi vizuelnu predstavu toga, hoćeš li? - pretpostavljam da si u pravu kada kažeš da nema načina da se dešifruje takva zbrka, ali slušaj, Najdžele, to kod mene ne prolazi. Naime, zbog čega bi EM-i emitovali na tako visokoj frekvenciji? Oni to ne mogu posredstvom svoje telesne strukture, a pored toga svako ko bi želeo da komunicira pribegao bi nečemu što barem možemo da dešifrujemo
     Posve tačno, ako bi oni to želeli
     Ja ne shva
     Nalazimo se na liniji vidika u odnosu na Raa, zapamti
     Misliš, ako to uopšte nije bilo upereno na nas nego na
     Tako je, mi se nalazimo tačno na pravoj liniji, a Ros 128 je druga tačka te linije
     Pa uzećemo to u obzir, Najdžele, hvala ti u svakom slučaju, daaa hvala
     "Pa, ne znam", reče Najdžel.
     "Ma hajde. Ti si stidljivko." Široko se osmehnula Nika.
     "Krvavo si u pravu." Dopadala mu se u ovom raspoloženju, ali ponekad je bila, pa, previše napadna. On jeste bio stidljiv, i to s punim pravom. Obazreo se unaokolo po urednim lejama neprimereno visokog povrća. "Prilično je javno za moj ukus."
     Gore je mogao da vidi udaljene prilike koje su radile na pšeničnom polju, na drugoj strani cilindra koji se lagano obrtao. Duž ose plovila je flota pućkavih oblaka poput brodova sa istim odredištem. Nika reče: "Hajdemo među ono drveće tamo."
     Poslušno ju je sledio. "Nećemo li boga dovesti u nepriliku?"
     "Boga? On nastoji da ohrabri ovu vrstu stvari."
     "Hm." Najdžel je cenio što ga ona nagovara na ovo; upravo to je bila ona vrsta ludosti koja je mogla nakratko da ga izvuče iz njegove ljušture. Ušli su među senke breza. Iznad njih, sveži oblaci točili su plavu svetlost. Inženjeri su tako montirali ogledala i sočiva da prenesu svetlost žestokog izduvnog plamena u ovaj životni prostor gde je njen sjaj unosio u vazduh toplotu koja se prelivala u duginim bojama.
     "Ovde", rekla je Nika i vešto svukla kombinezon. Tlo je ispod njih bilo ispucalo od bujanja pseudoproleća; ono je negovano u kolevci mikroenviromentalnih mehanizama, porađalo svež život. Stopa promene bila je podstaknuta finim podešavanjem na molekularnoj ravni. Pa ipak, kada je Najdžel legao, do nozdrva mu je izdaleka dopro miris jesenje raskvašene zrelosti lišća, pomešan s oporim ukusom novih izdanaka na brezama iznad njihovih glava, a u pozadini svega toga osećalo se vlažno suvo obilje letnjeg žita koje je sazrevalo s one strane ose, gde je vreme žetve bilo na pragu. Na Zemlji, s njenim tradicionalnim prirodnim fenomenima, čovek nikada nema priliku da šeta između ovako ukrštenih godišnjih doba.
     Spuštajući se na kolena opazio je da su oboje počeli da se znoje. Liznuo je potočić između njenih dojki i otkrio da je mlak, slankast. Obujmio ju je, srknuo ju je i jezikom propratio vrtložne pramenove, ostavljajući svetlucave tragove pljuvačke na njenim stidnim dlakama. Nežne ljubičaste strele veštačkog sunca probijale su se kroz granje i padale na usne, blede kao kriške lososa, dok se on gubio u njoj, tražeći neki dublji ukus i nabrekle nerve ispod te mahovine. Ruke su mu pratile linije struka koje su se slivale naniže pretvarajući se u peščani sat, prikupljajući se tamo gde se ovo gipko telo račvalo. Ovaj portal postao je srž njene euklidovske teoreme, stožer gde su se sve linije morale ukrstiti i gde su se mogle naučiti premise. Izgledalo je kao da se stropaštava iz vazduha na njega u ovoj smanjenoj gravitaciji, ubrzano dišući dok joj je srce odskakalo. Uzeo ju je s jednostavnošću koja je priličila njihovim godinama. Dohvatio je središte njene vinske čaše i onako skupljenu privinuo je uza se. Usporavajući ritam osetio je kako se u njoj širi doživljaj. Udaljene mašine su brektale. Otvorio je oči u trenutku kada ga je stisnula i on pređe pogledom preko njenih očnih kapaka išaranih ljubičastim isprepletenim žilicama ispod kojih je treperio lukav osmejak. Ušla je u klizeći ritam i iz nje izbi vrtlog razgaljenog smeha. Povetarac je pomicao grane iznad njih. Poljubio ju je u rame i osetio da je okruglo kao mesec. Lice joj je letelo na stranu i ona ga podiže tako da je imao utisak kao da je nekakva letelica pod njim, letelica koja juri vlastitim tokovima, nešto ogromno, izdvojeno iz prirodne pomrčine, a u taj čudan zaliv on je skočio i još jednom skočio, da bi joj se pridružio. "Oh", reče ona, a zatim još jednom ispusti isti uzvik.
     Malo kasnije otkrio je da leži na leđima i spokojno posmatra mašine koje rade na poljima kilometar odatle, krećući se gore-dole. Ona je ležala ispružena potrbuške, slična polomljenoj igrački, predajući se u potpunosti iluziji Sunca u vidu onih veštački proizvedenih snopova. Najdžel je posmatrao jato pilića koje je izašlo u šetnju i brodilo sada niz osu sledeći kukuruzni trag. Tu i tamo male loptice otpadale su sa njih. Izmet se spuštao u pravim linijama. U njegovom okviru koji se obrtao životinjski izmet je krivudao u spiralama, njutnovskim vijugama.
     "Izgladaš zadovoljan", pramrmlja Nika.
     "Bila je to đavolski dobra ideja."
     "Drago mi je da ti se dopalo. Htela sam da pozovem i Karlotu da nam se pridruži, ali sada je njena smena."
     "Baš dobro. Ona i ja u poslednje vreme, pa, nismo baš u velikoj ljubavi."
     "Mislila sam da je to možda samo... Postoji li neki poseban razlog?"
     "Ne vidim nijedan poseban. Naprosto me više ne uzbuđuje."
     "Bila je, naravno, veoma zauzeta."
     "Tako je. Mislim da, u seksualnom pogledu, više nismo na istoj talasnoj dužini. Bilo je ipak oštro i jako dok je trajalo." Lenjo se protegnuo i obrnuo na travi. "Ko je ono rekao da su obična zadovoljstva poslednje pribežište od kompleksa?"
     "Oskar Vajld." Karlotin glas dopro je otpozadi. Prišla im je. Bilo je očigledno da nije čula prethodne reči. Njena crna kosa njihala se dok je prelaziila pogledom od Najdžeila do Nike.
     "Nikada nisam video ovu ženu u svom životu, oficire", reče Najdžel.
     "Verovatna priča. Susedi su me zamolili da dođem ovamo i poprskam vas crevom."
     "Što ne uskočiš?" upita Nika.
     "Izgleda kao da je glavni događaj završen. Oduvek sam verovala da džentlmeni ustaju kada dama ulazi u sobu."
     "Ja? Ja sam stara ispušema lula. Nisam džentlmen, to je tačno. Nikada nisam naučio da lovim, gonim ili vređam one koji čekaju."
     Nika reče: "Žao mi je. Sačekali bismo, ali sam mislila da si još na poslu."
     "Nema problema. Nisam u pravom raspoloženju", odjednom uzvrati Karlota. "Iskrala sam se kada sam dobila ove kopije." Mahnula je svežnjem fotografija. "Gomila rezultata od gravitacionih sočiva. Svež proizvod programa prečišćavanja buke."
     "Ah", reče Najdžel, pitajući se zbog čega je upala baš u ovom času kad je znala da će njih dvoje biti - ali ne, to beše suludo. Da li je Karlota mogla toliko dobro da ih poznaje, da pogodi da će Nika isplanirati svoje vragolasto zavođenje ovde? Pa, pomislio je preko volje, možda je i mogla. Uz malo bolje određivanje vremena ona bi ih prekinula. No, i pored toga što su još, tobože, bili u intimnim odnosima, Karlotin upad bi ih sve uznemirio. Stvorio bi još veću pukotinu. A ishod bi bio - kakav? Teško je reći. Pitao se da li je Karlota znala šta čini, ili zbog čega čini. U svakom slučaju on nije imao blagu predstavu o tome.
     "Obilje planeta", reče Karlota. "Oko Vuka 359, Rosa 154, Litena 789-6, Sigme 2398, Kaptejnove zvezde, svuda."
     Mutne tačke u blizini svake zvezde. Krupni planovi otkrivali su kamene sfere, ili gasne džinove, ili tamne, oblacima zaogrnute svetove slične Veneri. "Nama nijedne nalik na Zemlju", primeti Karlota.
     "Uz toliko planeta oko svake zvezde", reče Nika, "izgledi da neka od njih bude povoljno tle za razvoj života dobri su."
     "Tako kaže Jevanđelje", reče Najdžel.
     Karlota reče: "Urađeno je puno analiza. Ima, takođe, čitavo obilje podataka."
     "Da. Potpuno verodostojnih podataka."
     "Okani se toga, Najdžele", reče Karlota. "Ti bi hteo sve da objasniš polazeći od par minuta izopačenog razgovara sa Snarkom, pri čemu ništa od toga nije provereno..."
     "Neprovereno, da, zato što se i ne pokušava. Ted nije hteo da odvoji sredstva u cilju tumačenja jezika EM-a. Mogli smo da naučimo đavolski mnogo..."
     "Gospode, nužno je da kompjuterska memorija sve to primi i procesuje - ja sam uradila tu studiju, pa bi valjda trebalo da znam. Da smo upotrebili sisteme na brodu, ne bi nam u njima preostalo mesta ni za uskladištavanje jelovnika."
     Nika reče blago: "Očekujem da će timovi na Zemlji..."
     "Ha!" prasnu Najdžel. "Oni su zaokupljeni proučavanjem gmazova i skidača. Lupaju glave o istu vrstu zida koji stoji između nas i delfina. Beznačajno!"
     "Slušaj", reče Karlota, "Ted je veoma pažljivo proverio moje projekcije, savetavao se sa svima pozvanima i zaključeno je da je odluka bila dobra. Sa uvažavanjem su razmotrili tvoje mišljenje, odali ti sva moguća priznanja. Ako nastaviš s tim svojim čudačkim nasrtajima, svi će početi da veruju u ono što je Ted rekao već jednom..." Zamukla je.
     "Ah, da. Ted se uvek okomljuje na ljude koji napuste sobu."
     "A ti ne?" reče Karlota ogorčeno.
     "Ne mogu da podnesem ljude sužene svesti, i to je sve."
     "Tvoja svest je suženija nego njegova, za ime boga!"
     Nika reče čvrstim glasom: "Ne, nije!"
     Najdžel se ovlaš osmehnu. "Možda stvarnost nije moje najjače oružje."
     "Ted mora da uravnoteži prilike", reče Karlota. "Ti si poštovan, to je van svake sumnje, i kada bi mu samo dao malo javne podrške..."
     Najdžel zagrme pompeznim glasom: "Govori u mikrofon, kaži samo da si srećan, Ivane, uprkos nekim žalosnim stvarima koje si počinio, a mi ćemo se pobrinuti za javnost."
     Karlota frknu: "Ne shvataš suštinu."
     "Verovatno. Nisam se napajao u poslednje vreme. Ova vreća kostiju mogla bi da pribegne jednom štelovanju."
     Nika upita obazrivo "Što znači?"
     "Baci pogled na poslednje procene mojih radnih sposobnosti. Uveren sam da je Ted to zapamtio."
     Nika reče: "Preteruješ. Ted nema vremena..."
     "Ne, u pravu je", reče Karlota. "Ted verovatno puni fasciklu, što bi rekli činovnici."
     "Ali zdravstveni problemi nisu osnova za..." uzvrati Nika.
     "Ako većina naših poštovanih kolega iz posade misli da jeste, onda jamačno i jeste, vreme", reče Najdžel. Lice mu je delovalo upalo od nekog dubokog unutrašnjeg zamora.
     Nika reče nežno: "U tom slučaju, mogu te gurnuti u komore."
     "Odmor u komori mogao bi te vratiti na listu za manuelne radove" primeti Karlota zamišljeno.
     Najdžel uzdahnu i sleže ramenima.
     "Slušaj", Karlota se naže napred, "ako ništa drugo, to će ti produžiti život."
     "I onemogučiti me da pratim putovanje do Rosa 128."
     "Nevelika cena", reče Karlota. "Ipak, ne mislim da to moraš uraditi. Posejao si pregršt saosećanja za sobom. Oni se možda i ne slažu sa tvojim teorijama, ali posada pamti da je sve ovo zapačelo davno, sa Snarkom i Morem Marginis i..."
     "Već sam ti rekao da ne želim da pobeđujem, paradirajući po brodu s medaljama zakačanim za rever."
     "Hoćeš da ih ubediš, je li tako?" reče Karlota oštro. "Jedino što oni vide stvari na drugi način. Pa..."
     "Prestanite vas dvoje", upade Nika onako vitka, gipka i daleka na travi. "Najdžele, ako ti odeš u komore, idem i ja s tobom."
     "Šta!" poskoči Karlota.
     "Mogla bih i ja na malu opravku."
     "Nije to posredi", reče Karlota povišenim tonom. "Želiš da budeš uz njega čak i kad spava!"
     "Ni moj medmonski indeks nije naročito visok", odgovori Nika pomirljivo.
     "Ostavićeš me samu samo da bi..."
     "Prokletstvo, moraš li uvek razmišljati imajući samo svoje interese na umu?" Najdžel razdraženo trgnu glavu. "Nećemo biti tamo duže od nekoliko godina."
     "Nekoliko... Ali mi, naš..."
     "Znam", reče Nika umirujućim glasom. "Razmišljala sam o tome i žao mi je, ali moram da ostanem u dobroj telesnoj kondiciji. Drugačije je to kada si star. Kada Najdžel izađe odande, neće imati mnogo vajde od mene ako budem izmoždena i..."
     "Vi... oboje... napuštate me..."
     Najdžel klimnu glavom. "Ja moram. Ako Nika pođe sa mnom - pa, to je njena stvar. Svi mi, znaš, još imamo nešto malo slobode."
     "Ali ja ću biti sama."
     "Tu nema pomoći", odvrati Nika odlučno. "Idem sa njim."
     To je bilo sve što je ikada izrekla o ovom pitanju.








Šesti deo: 2064, DUBOKI SVEMIR








1.
     Najdžel se polako obrtao u komori za dubok san. Nije to bio pravi san, već pre kao neko plovljenje, besciljno snevanje. Osećao je blago potezanje i mreškanje dok su ga tečnosti pomerale - masirajući mu smežurane mišiće, negujući mu meka zbrčkana tkiva, obezbeđujući mu pravilan protok krvi i kiseonika. Te tečnosti održavale su ravan njegovog metabolizma na jednom podeoku iznad tačke zaustavljanja, koja je označavala smrt.
     Bilo je to poput bolno teškog plivanja, zatvorenog u struje koje su se tek nejasno mogle osetiti. Počivao je u toj vlažnosti oslobođen napora disanja s plućima ispunjenim sunđerastom tvari koja je hranila isceljujuće tekućine i ubrizgavala kiseonik neposredno u njega. Koža mu je bila posuta snegom fleka i gareža, nastalim od bujice nečistoće. Unutra, ćelijska policija tragala je za otpadom.
     Ispostavljalo se da je umiranje često samo jedan nevešt odgovor na zahtev univerzuma.
     Najjednostavniji način da se telo odbrani od upadača sastojao se u stvaranju antitela. Ukoliko to ne bi uspelo, evolucija je smišljala dublji odgovor. Ona je proizvela ubice-bela krvna zrnca, bele ćelije koje su prianjale uz uljeze, pretvarajući ih u šablon. One su izlučivale određene toksine malog dometa, varirajući otrov sve dok uljez ne bi bio uništen. Zadugo posle takve bitke, limfoctl su zadržavali šablon tog uljeza da bi ga smesta mogli prepoznati i ubiti - ukoliko bi se neprijatelj vratio.
     Ali ovaj imunitetni protivudar mogao je i da pogreši. Zbog toga je jedenje mesa bilo opasno. Ukoliko meso nije valjano skuvano, neki njegovi sirovi delići neizbežno su dospevali u telesnu duplju kroz rupe na membranama. Limfociti su tada razvijali ubitačan odgovor na životinjske proteine, budući da nisu bile u pitanju ljudske ćelije.
     Nevolja je ležala u tome što su životinjski proteini veoma slični čovekovim. Plivajući kroz rečice krvi, pronalazeći i ubijajući neprijatelje, limfociti su se ponekad menjali. Zračenje ili toplota mogli su da ih oštete. Ako bi nasumične promene uslovile da šablon životinjskog proteina liči na čovekov protein, moglo se dogoditi da se limfociti zbune. Oni su u tom slučaju napadali ćelije vlastitog tela. Ćelijsko samoubistvo. Rak.
     Telo je stareći razvijalo sve više i više šablona. Izgledi za katastrofalnu grešku povećavali su se. Da bi se suprotstavilo ovome, telo je pokušavalo da razvije takozvane ugušivačke limfocite, koji su bili u stanju da kontrolišu ubice i spreče njihovo razmnožavanje. Ovo se često završavalo neuspehom.
     Bez obzira na to koliko je tehnićkih sredstava izmišljeno za otklanjanje srčanih problema i organskih nedostataka, taj nesvodljiv čvor problema ostajao je nerazrešen. On je bio ukorenjen u samu prirodu samoodbrane tela koje stari.
     Evolucija nije marila za to što neka preventivna mera propada posle okončanja perioda rasta jedinke; tim bolje, zapravo. Bio je to prost način da se raščisti pozornica čim određeni glumci odigraju svoje uloge.
     Medicina dvadeset prvog veka bila je zaokupljena tim neukrotivim imunološkim odgovorom, telima koja su postajali stranci sama sebi.
     Najdžel je nejasno osećao kako tečnosti pljuskaju u njemu, tragajući za limfocitima koji su se izopačili. Napolju, skakavac je nastavljao svoj put. Lanser se približavao brzini svetlosti, a on je razmišljao o jednom hladnom svetu koji je bio znan inteligentnim mašinama: krtom, suvom lavirintu logike i brižljivih planova, postojanom prostoru i geometrijskim strogostima; ni po čemu sličnom ovom mlečnom svetu koji ga je ovde hranio glačajući mu kožu do sada već naboranu kao stari kasapski papir.
     Ovaj postupak će produžiti njegov životni vek, omogućiti kiseoniku da struji kroz delove mozga koji su sada doživljavali oseku. Ali to je značilo gadine ništavila, zatupljenost lekovima, svedenost na svega nekoliko dana samoopažanja; godine otete iz neumitnog toka događaja.
     To veliko brisanje beše dublje od sna. Kao i svaka druga nova tehnologija i ova vas je umirivala u toku života, izolovala od brutalnih činjenica i ostavljala vas sa jednom uznemirujućom vizijom: da je priroda ugravirala smrtnost u srce svoje dece, udesivši tako da napadaju sami sebe.








2.
     2066.
     Karlota ih je odvela u ogromnu pećinu, gde ništa nije bilo stvarno. "Ovo je to", rekla je uzbuđeno, "Jeste li iznenađeni?"
     "Umereno", odgovori Najdžel, iako više nije bio siguran šta umerenost zapravo znači. Pet dana je proteklo otkako je izašao iz komore, a još ga je prožimao tanani osećaj dezorijentisanosti i nedovoljne prisutnosti: očekivani propratni efekt, van svake sumnje, ali ono što je video na brodu samo je pojačalo taj osećaj. "Jesu li Ted i ostali stvarno odobrili ovo?"
     Karlota sleže ramenima. "Ne dobijamo puno saveta sa Zemlje. Pojavili su se znaci istinskih moralnih problema i psihijatri su smatrali - pa, slušajte, oni na Zemlji predvideli su brze socijalno kulturne promene na brodu."
     "U pet godina?" upita Nika tihim glasom.
     "Možete li zamisliti da oblikujete stvari tako da se menjaju samo, recimo, zarad toga, da bi se menjale? Ali, čujte, pomutiće vam se u glavi. Pođimo."
     Sledili su je. Jedan par se klizeći suljao kroz purpurne ledene kristale iznad njihovih glava. Odjeknuo je šupalj gong; oni fini kristali rastvorili su se u kišu oštre vatre. Ljudi su prolazili žamoreći i Najdžel opazi da imaju lica koja su se menjala poput holograma. Karlota se polarizovala u fundamentalije i u trenu se stopila sa memljivom vlažnom džunglom koja se uobličila oko njih. Seli su za sto. Jedan panter je režao. Najdžel vide kako mačje oči blistaju ispod pregiba vlažnog lista slonovskog uva.
     "Ovo samo pokazuje šta sve grupa pametnih momaka može da napravi kada nema ničeg što bi im remetilo pažnju", reče Najdžel. Karlota se ponovo pojavi noseći par velikih rukavica. Nehatno je podigla sto i rukavice zasjaše bojom ćilibara. "Pregledao sam kratke izveštaje sa Zemlje", započe on "i oni..."
     "Zapanjujuće, zar ne? Mislim na to da ne mogu ništa da otkriju. Ne može čovek čudom da se načudi", reče Karlota.
     Najdžel klimnu glavom. Preovladavalo je izveštavanje o invaziji okeana ali bilo je tu i puno političkih zavrzlama kao, na primer, onog poslovičnog zapadnjačkog trubljenja o najnovijim čistkama u Socijalističkom afričkom savezu. Para je izlazila uz piskav zvižduk iz kotla Novog marksizma, koji se okivao starim manama - posustajanjem revnosti, pojačavanjem brutalnog gušenja drugačijih mišljenja, odsustvom ekonomskih čuda. Iznenađujuće, ali čak su ih i francuski intelektualci napustili. Vek ili više teorije, od fašizma, preko isceđenog Marksa, do pseudokapitalizma konačno je iznedrio pojavu sociometričkih učenjaka koji su Veliku eru teorije podveli pod umirujući zakon Broja.
     "Iz izveštaja sam shvatio da niste otkrili nijedno nalazište života", reče Najdžel.
     "Još ne. Na stotine planeta istraženih bilo pomoću moćnih sočiva ili sondi i - ništa."
     "Hm." Pogledao je Niku. "Malo ću prošetati."
     "Naručiću piće, Nika, ima mnogo toga što valja nadoknaditi i..."
     Najdžel prođe kroz privatne oblake žute, ružičaste i crvenkaste boje, koje su se prelivale. Postao je nezvani gost u jednom kamenom dvorištu; zatim na peščanoj plaži; u zvezdanom jatu; u kovitlavoj zamršenoj bici između bronzastih krilatih demona; u kancelariji iz devetnaestog veka. Sreo je jednog nasmejanog pandu s teniskim reketom u ruci i odbio predlog ove životinje da odigraju koji set. Neko mu je ponudio piće. Sručio ga je u rukav i osetio njegov zvek.
     Kada se vratio, tri krčaga tamnog mirisavog piva stajala su na stolu. Na rubu njihove magličaste sfere muzicirao je jedan trio, čiji su članovi bili odeveni kao odrpanci: truba, kontrabas i bubnjevi. U vazduhu se sada osećao bljutav, uljast miris pržene hrane od prethodnog dana. Barmen je stajao na svom mestu iza grubog hrastovog šanka i piljio u njih. Iza njega, nalepljena na zamagljeno ogledalo videla se jedna umrljana oznaka: ZADRŽAVAMO PRAVO DA NE USLUŽUJEMO SVAKOGA.
     "Veruješ li da misle na nas?" upita Najdžel, nastojeći da bude u duhu okoline.
     "Pomislila sam da će ti se dopasti jedan stari zemaljski lokal. Slušaj, mogu da udesim jedan za tebe..." Kucnula je po svom ručnom zglobu i jedan 3-D uskrsnuo je pokraj Nikinog ramena. Onaj bar iščeznu. Neki debeljko uživao je u pravom brdu kajgane diskretno oblivenom sosom. Počeo je da jede srčući kroz slamčicu. Najdžel ga pažljivije osmotri i vide da je i sam čovek sazdan od spanaća s belim lukom, nauljenih traka taljatela, dok su mu pantalone bile od paštete.
     "Proždrljiva elegancija", reče on, okrećući se prema Niki. "Moja ljubavi, već su dva meseca kako si izašla iz komore - koliko je vremena potrebno da se čovek navikne na ovo?"
     "Cilj je", objasni Nika polako, "da se ne navikavaš. Ideja je da se obezbedi beskrajno nadovezivanje raznolikosti."
     "I ta ideja potiče sa Zemlje?"
     "Ljudi sa broda i oni sa Zemlje zajednički su je razradili. Postoji jedna nova teorija o interakciji varijacija..."
     "Poštedi me. Ovo izgleda kao prokleti zabavni park." Karlota se smrče i poseže rukom da bi promenila crnu kosu u belu. Najdžel se osvrnu oko sebe. Svuda dokle je pogled dosezao u ovoj velikoj dvorani lobdele su sfere slične oblacima. Karlota ustade i pozdravi jedan par koji je prolazio mimo njih. Stajala je podbočena, s uzdignutim kolenom. Na nogama je imala nekakve nove platformske sandale, podsećajući na krhku životinju kopitarku. Izgleda da su žene koje su stajale na ovaj način imale bolju ravnotežu, ali je to na njega ostavljalo sasvim suprotan utisak.
     Najdžel je u gužvi zapažao muškarce čije su se kose pružale skroz niz leđa i u kovrdžavim spiralama obavijale se oko tela; žene s kožnim pigmentima kao zakrpama, koje su menjale boju dok ih je posmatrao; muškarce sa dojkama; žene bez kose.
     Zavrteo je glavom. Karlota mu predstavi jedan par i Najdžel uljudno klimnu, pokušavajući s mukom da se seti o kome je reč. Usledio je razgovor koji nije mogao da prati, a onda se taj par udalji. "Ah... Nisam baš siguran ko je...?"
     "To su Aleks i David", reče Karlota.
     "Ali... Aleks..."
     "Pa, on je, dabome, doživeo promenu."
     "Promenio je pol?"
     "To je samo eksperiment. Može se u potpunosti vratiti u staro stanje. Potrebno je provesti oko šest meseci u komori radi preudešavanja telesne mase, razvijanja novih žlezda i tako dalje."
     "Ali Aleks je bio... takav..."
     "Slušaj", reče Karlota, "imao je puno vidova ličnosti koje je potiskivao. To je bilo jasno, nije li tako, po njegovom krutom držanju i ponašanju?"
     "Smatrao sam da je naprosto disciplinovan, dobro organizovan."
     "Slušaj, puno inženjera izgleda tako, ali ako ih otvoriš i zaviriš u njih..."
     "To mi nekako ne zvuči moguće. Ja..." Najdžel se, zbunjen, dopola pridigao iz stolice, hoteći da pođe za Aleksom i... I šta? pomislio je. Da upitam kako mu je, za ime boga, moglo pasti na pamet da uradi tako nešto? Obuzdao se. Bila je to, najposle, duboko lična stvar. Nije imalo nikakvog smisla petljati se u ono što je za Aleksa, van svake sumnje, bilo mukotrpno razdoblje. Ponovo je seo.
     "Deluješ pomalo uzdrmano", reče mu Karlota saosećajno. Nemo je klimnuo glavom. Trenuci su proticali. Muzika bez sklada i harmonije dopirala je iz ostalih zona. Vazduh je postao zasićen ozonom i parfemima. Nika i Karlota zapodenule su razgovor o članovima posade koji su premešteni na nove poslove, imali nove ljubavi ili im se dogodilo nešto drugo za poslednjih pet godina, što je bilo vredno prežvakavanja. Najdželu je taj razgovor veoma mnogo ličio na dokono ogovaranje koje se moglo čuti u bilo kojoj poslovnoj zgradi na Zemlji. Pogodila ga je banalnost sadržaja. Ko bi pretpostavio da će jedan zvezdani brod koji brazda svetlosne godine početi da, u svojoj ljudskoj dimenziji, liči na običnu birokratsku prćiju? Većinu pojedinosti koje su dve žene u razgovoru navodile puštao je da mu prođu kroz uši, prenuvši se nakratko kada je Nika usputno spomenula da se preselila u Karlotinu malu kabinu. Živela je tamo otkako je izašla iz komore, dakle već dva meseca.
     "Znači li to da nisi ništa preduzela da se naš apartman sredi?" upita on.
     Nika napući usne. "Bilo je tako mnogo toga da se vidi, da se razume - Lanser je sada znatno uzbudljiviji, Najdžele, posle svih ovih promena."
     "Odista", reče on suvo.
     "I ne znam zbog čega, ali Karlota i ja smo divno provodile vreme. Bila sam, naravno, tužna što se nije podudarilo da izađemo u istom trenutku. Ali ovo mi je pružilo priliku da se prilagodim svemu, svemu ovome." Pokretom ruke obuhvatila je dvoranu.
     Karlota se likujući osmehnu. "Velika je stvar što si se vratio." Stisnula je Nikinu šaku. "Mislim na oboje."
     "I dalje ne mogu da razumem zbog čega je Lanseru bila potrebna ovakva, ovakva..." Najdžel je pustio da mu glas zamre. Karlota se upustila u psihološka objašnjavanja, ukazujući na dostignuća rada na Zemlji u protekle dve decenije, koja su imala pogodno tle na Lanseru. Pažljivo ju je slušao, neprestano se pitajući da li ga je njegovo britansko poreklo onemogućavalo da u potpunosti uvaži ovakvo brzometno skretanje u socijalnoj matrici. Njegova prošlost nije bila samo naučena sklonost za popodnevni čaj, hladnu kupku, kriket, odredenu ravan domaće neudobnosti i povremenog patrijcijskog ponašanja. Postojale su struje u društvu koje su tekle dublje i on je nagonski osećao da one ne mogu biti tek tako skrenute sa svog toka nz pomoć komadića naivne tehnologije. Niste morali da budete genije da biste to shvatili.
     Pojedini parovi zaustavljali su se pokraj njihovog stola i prepoznavši ih, srdačno se rukovali s njima. Najdžel je uspevao da se seti većine imena; njihova nastrana odeća, kose ili lica nisu izgledali tako bitni nakon što bi čuo uobičajene razgovore u stilu "Jeste-li-dobro-spavali", "Kako-guraš-Nika", "Hej-što-ne-biste-navratili-na-večeru." Bili su to ljudi koje je i dalje dobro poznavao, dakako, pomereni u vremenu i zaneseni zavodljivom modom društvene novine, koju nije sasvim razumevao. Vremenom, nema sumnje...
     Pa ipak, ipak...
     Sada ih je mnogo više radilo u interaktivnoj shemi, kompjuterski vezano za ogromne mašine koje su tutnjale u Lanserovoj utrobi. Oni su održavali fuzionu baklju na krmi, popravljali aparate za obezbedivanje životnih uslova, podešavali protok vode i gasa, koji reguliše biosfera. Tokom godina ovo ih je promenilo. Razgovarali su kao da su oduvek osluškivali daleke glasove, polučujne, koji su mrmorili odmah iza domašaja sluha trenutka. Trljali su velike hladne fasunge na kukovima, laktovima i ramenima gde se skupljala konstelacija motoričkih nerava. Razmišljali su na drugačiji način, govorili malo, i činilo se da se nadnose nad svaku reč kao da ona sadržava više značenja no što je to - po Najdželovom mišljenju - bilo moguće. Otkrio je da kada žele nešto da nauče naprosto razmenjuju cerebralne šablone sa onima koji su upućeni u određenu materiju. Ta tehnika bila je prenesena sa Zemlje tri godine ranije. Paket tehnoloških sažetaka sada je stizao radio-vezom jednom u četiri meseca da bi se održavao korak sa Zemljom u tom pogledu.
     Najdžel se nasmešio, zatim glasno nasmejao i odložio to za neko kasnije razmišljanje. Dvorana je vibrirala od sudarajućih holo-audio fantazija, protivstavljenih drečavih snopova svetlosti, jakih mirisa na povetarcu. Nika i Karlota se stopiše s gomilom koja je rasla. U susret mu je išao Bob Milard i Najdželu bi drago što konačno vidi jedno nepromenjeno lice. Bez obzira na to šta je možda mislio o Bobovom rukovođenju istraživanjem Izisa, nenametljiva gostoljubivost ovog čoveka beše dobrodošla. Njih dvojica napraviše nekoliko uzgrednih šala na račun pomodara oko sebe, a tada Bob ubaci gotovo nehajno: "Baš danas sam pogledao izveštaje tvog medmona. Prilično dobro."
     "Hm. Daterali su mi smesu za otklanjanje otrova, očistili stari krvotok. Čini se da je to pomoglo mišićima, ligamentima i tako dalje." Najdželov glas beše vedar i razdragan.
     "Povratio si motoričke sposobnosti. Iznenađujuće. Da li bi voleo da ponovo obavljaš manuelne poslove?"
     Usledila je prigodna pauza. "Voleo bih to, da."
     "Ima posla preko glave. Skidanje prljavštine sa akumulatora, oslobađanje vitalnih protoka." Uzdigao je jednu veđu.
     Najdžel klimnu glavom. "Spreman sam." Kratak trenutak spokoja minu i narod nastavi da gamiže oko njih.
     Najdžel je nešto kasnije rekao zamišljeno: "Moram reći da to nisam očekivao."
     "Manuelni posao?" pogodi Karlota. "Rekla sam Tedu da opet hoćeš da uprljaš ruke. Ima puno posla. Što je brod stariji to mu više treba. Mora da je Ted to već progurao kroz Radni savet."
     "A da me nije ni pitao?"
     "Slušaj, prošle su silne godine kada ste se vas dvojica koškali. Ted je velikodušan."
     Najdžel se ćutke složio nastojeći da sagleda izgubljene godine. Vreme je zamaglilo i smekšalo sve. Morao je da ima na umu da su ovo sada drugačiji ljudi i da ne može da zadrži stare emocije. "Anahronično razmišljanje", promrmljao je.
     "Daaa. Svež početak, Najdžele. Dobro si prošao u komori - izgledaš izvrsno."
     "Nadam se da ću moći da obavljam taj posao."
     "Svakako da ćeš moći. Bob te ne bi odredio na njega da ti zdravstveni izveštaji nisu valjali."
     Najdžel još jednom klimnu glavom. Svež početak. Osetio je moćnu navalu radosti. "Pa onda me osavremenite. Šta je još novo ovde."








3.
     Prokion je bila jedna bleštava bela F5 zvezda sa beznačajnim mutnim binarnim pratiocem. Brod je u prolazu evidentirao planete i kušao zvezdani vetar pre no što se približio svetu Zemljine veličine, koji mu se činio jedini zanimljiv. Bio je šarenkast i umrljan oblacima. Okean je obavijao planetu samo do polovine; ni traga od kopna. Na neizmernom morskom prostranstvu ukazivale su se čudne linije hemijskog emitovanja. Sonda je izvršila proveru i superproveru da bi u kibernetičkoj oluji zbrke saopštila sledeći odgovor: ovaj svet se kupao u nafti. Da li su zalihe u steni bile istisnute na površinu? Ili su se možda organski hemijski elementi iz vazduha kondenzovali na takav način? Nafta je bila sirova, niskog kvaliteta, slankasta i s visokim procentom sumpora. Kretala se u velikim talasima plime i uvijala se u levke pod žestokim udarima oluja. Isparavanje vode pokretalo je vremenski ciklus, ali nafta je bila važna površinska tečnost.
     Ništa nije živelo u tom moru.
     Nikakva kamena sfera nije se obrtala oko ovog sveta.
     Ali jedna olupana, izanđala letelica ipak je kružila oko njega. Sonda je proletela pored nje i uočila predmet boje kalaja, u obliku kutije. Ta stvar je posedovala solarna jedra, koja su stajala delimično nerazmotana. Nijedan od tih sumornih brodova nije ma kakvim znakom odao da je zapazio uljeza koji je prolazio.
     Bilo ih je na hiljade u orbiti. Dok je sonda osmatrala, nekoliko se spustilo na površinu. Nekoliko je, pak, uzletelo sa lansirnih platoa koji su plutali na moru. Kada su ovi poslednji okončali lučno uspinjanje, izlučili su ogromne vreće, u obliku suza. Zatim su zaposeli dugovečne orbite, a narandžasta vatrena pera njihovih mašina zamrla su u ništavilu.
     Orbite za parkiranje. Po razmaku između lansiranja bilo je lako izračunati koliko je vremena bilo potrebno da se na hiljade letelica okupi gore: nekoliko vekova. Njihov tovar sastojao se isključivo od nafte; sonda je otkrila pumpne stanice koje su plutale na moru.
     Konvoj je verovatno čekao sve dok svi brodovi ne budu natovareni. Ali gde se nalazilo njihovo odredište? U sistemu Prokiona nije bilo ničega osim gasnih džinovskih planeta i mrtvih meseca. Koliko im je vremena bilo potrebno da dosegnu bilo koji udaljeniji cilj?
     
     Najdžel je ležao nem, slep i prikovan za sedište, tako da za trenutak nije osećao ništa osim ukočene tišine. Ona se zbirala u njemu, zamračujući nejasno trljanje njuški, koje su se kao pijavice lepile za njegove nerve i mišiće, pojačavajući svaki pokret slično pritiskajućem zagrljaju i... spang...
     ...Klizeći oslobađa se kablova koji su ga vezivali, preplavljuje ga talas prizora-zvuka, ukusa-dodira, silan val osećaja od čijeg se udara trza. On je servo za jednu stvar nalik na jegulju koja pliva, praćaka se i roni u urlajući ples protona. Njegovo telo leži na tri stotine metara udaljenosti, bezbedno iza stenovite ploče. Ali ta jegulja je njegova, ta jegulja je on. Ona podrhtava, trese se i uvija, kIizeći preko glatkih obala magnetskih ravnica. Najdželu to izgleda kao plivanje.
     Bujica navaljuje oko njega i on oseća njen bockav dah - jesenje lišće koje gori. Najdžel uleće u zaslepljujući narandžasti sjaj, osećajući kako mu snaga raste nadmašujući robotsku moć servoa u trenutku dok je doživljava. Sjajna letelica uvijena je u mahunu od magnetskih polja svezanih u petlje koje odvraćaju protone, šaljući ih kružnom putanjom u mahniti ples, tako da teži delići ne mogu da se smrskaju i zavarniče na glatkoj spečenoj koži.
     Najdžel stiska tu kožu, gipku i jaku, i prodire kroz magnetsku uzburkanost ispred sebe. Oseća kako se linije magnetske sile rastežu poput gumenih traka.
     Bujice protona skaču po njemu. One se međusobno vidljivo sudaraju ali nema nikakve reakcije. Sila odbijanja između njih je prevelika, tako da plazma ne može da ih zapali, ne može da ih grupiše sa dovoljno žestine. Nasilno priljubljivanje čistih golih protona isto je što i pokušaj da se zapali mokro drvo. Još nešto je tu potrebno, inače grlo broda ne bi uspelo da požanje obične atome vodonika, ne bi uspelo da ih pretopi u energiju.
     Tamo - u toj goropadnoj oluji Najdžel zapaža plave tačke koje su ključ tajne, katalizator: nukleusi ugljenika koji lebde poput morskih galebova u vazduhu.
     Fosfor svetluca obeležavajući mu put. On uplivava u strujeći plavo-beli sjaj kroz mračnu oluju fuzionih jona. Posmatra kako vatreni pramenovi nukleusa karbona ližu jata protona, vezujući ih i pretvarajući ih u oblik težeg azotnog nukleusa. Ova bujica kovitla se i pišti u dodiru s Najdželovom kožom i u svojim senzorima on vidi, oseća i kuša grudvast trom vodonik koji pronalazi svež novodošli proton i uz pun cmoktav zvuk fuzije spaja se sa njim; oni se drže, drmaju se kao kap kiše - padaju zajedno - mešaju se - narastajući u jedno novo jezgro, još teže: kiseonik.
     Ali zelene čestice kiseonika su nepostojane. Ovi krhki oblici trenutno se raspadaju. Mlazevi novih čestica bljuju kroz okružujući sjaj - neutrinosi, crvenkasti fotoni svetlosti, a dolaze sporije tamnije i teže kćeri iz ovog braka: jedan naduven oblak boje oprljenog zlata. Drhtavi teži izotopi vodonika.
     Nadalje proces naprosto leti. Svaki nukleus sudara se milionima puta sa ostalima u šarenkastom vrtlogu nalik na bleštavu snežnu vejavicu. Sve se to dogodi u jednom darmaru. Pahulje jezde duž linija magnetskih polja. Gama-zraci iskre i pucketaju između ovih unezverenih moljaca kao grčeviti svici. Nuklearni oganj osvetljava dugačak urlajući hodnik koji predstavlja glavni pogon broda.
     Najdžel pliva, bele usijane varnice roje se iznad njega kao pena. Ispred sebe vidi ljubičaste tačke vodonika i čuje njihovo pucanje u ugljeniku kome su pridodate alfa-čestice. Te tako na kraju ta dugačka kaskada proizvodi ugljenik koji je tu katalizator, ugljenik koji će iznova započeti svoj život u zviždukavoj mećavi protona koji prodiru unutra od spoljašnjeg ždrela broda.
     Uz pomoć ugljenika, međuzvezdani atom vodonika samoizgrađuje se - od čistog protona sve do alfa-čestice: postojanog grumena od dva neutrona i dva protona. Alfa-čestica je cilj čitavog procesa. Ona izleće iz mutne oluje noseći energiju koju fuzija obezbeđuje. Sada je bogati crvenkasti međuzvezdani gas venčan, proton sa protonom, ugljenik je bio matičar.
     Najdžel oseća kako sve jače električno polje deluje na njega. Pomera se da bi smakao svoj preveliki naboj. Nositi ovde ogrtač od elektrona je fatalno. Dalje uz bujicu leži proždrljiva meljuća guša sabirnog pogona, gde nadolazeći protoni bivaju usisani, a njihova kinetička energija ukradena u dodiru s električnim poljima. Tamo se čestice usporavaju i odnose unutra da bi se pridružile ostalima, a njihova energija uskladištava se u kapacitorima.
     Ciklon zavija iza njegovih leđa. Najdžel otplivava na stranu prema zidovima komora za sagorevanje. Nuklearno gorenje koje plamsa oko njega nikada nije čisto, ne može biti čisto zato što svo smeće kosmosa prolazi ovuda, kao jelo od ječma prošarano zrncima granita. Atomska kaša koja dolazi neprestano pucketa u dodiru sa zidovima usijanog toka, uništavajući organske superprovodnike u njemu. Najdžel se potiskuje duž gumastih magnetskih polja i čisti uz put šarenkastu žuto-plavu koru zidova. U treperavom sjajnom osvetljenju infracrvenih i ultravioletnih zraka on vidi Ijuspastu nečistoću koja umrtvljuje magnetska polja i usporava nuklearno sagorevanje u ždrelu. On se pregiba, meškolji se i okreće jeguljasto obličje. Ovo okreće top elektronskog snopa milimetarskom preciznošću.
     Ispaljuje. Suvi pucanj usmeren je na ljuspasti deo zida. Jezik palaca i zariva se. Mrlje se mehuraju kao katran, tamne i konačno bivaju spržene. Bujica protonskih struja spira mrlje otkrivajući metalnoplavu boju ispod njih. Sada izložena vlakna superprovodnika mogu započeti svoj spori oporavak: život je odagnao smrt. Dugi organski lanci njihovih molekula ponovo mogu da se hrane i rastu. Zasecajući, okrećući se i dubeći Najdžel posmatra vretenasta vlakna koja se oslobođena savijaju i lete ukrug. Obrćući se, na kraju nestaju u brišućoj protonskoj oluji. Mrtva vlakna pucketaju i bleskaju pogođena protonima, a onda, uz tutanj akustičkih uređaja, on vidi kako ih vihor odnosi.
     Nešto ga povlači. Napred leži jedno nabrano udubljenje gde strelovito promiču energetske alfa-čestice. One jure kao svetleće osice od žada. To udubljenje ih usisava. Unutra će biti skupljene, lišene energije, pridodajući se megavatima napona potrebnog brodu. Brod će ispiti i poslednju kap njihovog momentuma i odbaciti ih, te leševe smrvljenih atoma.
     Odjednom počinje da se obrće na levu stranu - Isuse, kako je moguće - razmišlja on - i polja onog udubljenja ga šibaju. Jedan megavat po metru drobećeg električnog vrtloga zjapi prema njemu. Ogroman, brz i nemilosrdan prianja uz njegove sjajne površine. Otvor udubljenja je gutajuća, urlajuća čeljust. Mlazevi sjaktavih atoma kovitlaju kao da mu se rugaju. Zidovi pored njega suprotstavljaju se njegovom kretanju, pojačavajući svoja magnetska polja. Linije sila se protežu i nagomilavaju.
     Kako je ovo - beše sve što stiže da pomisli pre no što se jedna sažižuća tačka u blizini nije rascvetala. Njegovo prisustvo u neposrednoj blizini onog udubljenja poremetilo je stope kombinacija unutra. Ako reakcija izmakne kontroli, mogla bi da sukne kroz komoru na brodu, kroz asteroidsku stenu ispod i da vatra pokulja u brod, prema kupoli života.
     Mesingani urlik. Udubljenje zahvata vučnom silom njegove pete. Joni dostižu belo usijanje. Upozoravajući čvor ga steže. Razapeti magnetski konopci ga dohvataju, obavijajući se oko sjajne kože.
     Grlo mu se steže od paničnog straha. U očajanju oktivira top elektronskog snopa u pravcu zida, uzdajući se da će mu to obezbediti potisak, novi vektor...
     Nije dovoljno. Narandžasti joni se rascvetavaju, besne i sklapaju nad njim - još jedna smrt. "Prilično rđavo", kaže Ted Lendon. Najdžel pokušava da se usredsredi. Terapijski aparati priljubljuju se uz njega i škakljaju ga kao mehanički ljubavnici. Uspeva da razazna Todovo namrgođeno lice i obraća se u pravcu te zamućene slike: "Šta... Pokušao sam... da se privežem..."
     "Nije ti pošlo za rukom."
     Najdžel leži na leđima i pušta da mu osećanja prodru u svest. Telo mu je neosetljivo i iznureno. "To..."
     "Uništeno, izgubljeno. Tragač pokazuje da je udarilo u zid. Nevolja je u tome što si pretrpeo veliki povratni udar u centralnom nervnom sistemu, kada je eksplodiralo."
     "Ne mogu... ne osećam da mi je telo isto."
     "I neće biti, još za neko vreme. Tako barem vele lekari. Nevolja je u tome što do sada nismo imali posla sa ovakvom vrstom povrede. Drugi momci uspevali su da umaknu tom talasu. Trebalo je da i ti budeš u stanju to da učiniš. Taj talas nije ništa posebno."
     "To me je... iznenadilo. Neću dozvoliti da se dogodi..."
     "Bojim se da te je ovo zauvek udaljilo od manuelnih poslova, Najdžele. Nema načina da te zadržim na listi."
     Nije bio u stanju da smisli nekakav odgovor a, u svakom slučaju, teško da je mogao da otkloni zbrku iskrivljenih impulsa koja su mu čula donosila. Zurio je kroz vrata operacione sale. Ljudi su stajali okupljeni tamo slušajući lekara koji je govorio šapatom. Osetio je kako mu se suze kotrljaju niz lice. Izgubio je nešto, neku unutrašnju ravnotežu. Njegovo telo nije više bilo onaj isti podešeni instrument koji je tako lako umeo da upotrebljava. Oteo mu se hrapav jecaj. Pogledom je pretražio onu grupu ljudi i u pozadini kao tačku umirujućeg predaha, među tiskajućim licima, otkrio je Niku. Osmehivala se.








4.
     Najdželov oporavak beše spor. Proteklo je mnogo vremena pre nego što je mogao ponovo da radi u poljima. Žnjeo je, brekćući od napora, nastojeći da ga prikrije. Ali sam rad mu se sviđao i on ga se držao. Ovo ga je podsećalo na trenutke iz njegove prošlosti kada bi, nameran da izvrši neki težak zadatak, slučajno pritisnuo prst na ručni zglob i osećao, kao kakav podsetnik, strpljivo kucanje pulsa, taj postojani ton koji ga je izdizao iznad razdražujućih pojedinosti.
     Ali ona unutrašnja pometnja nije iščilela. Posedovao je dovoljno mehanicističke svesti da može da shvati kako iznenadan potres celog tela mora da deluje na um na nepoznate načine. Ona glečerska stabilnost i odlučnost koja ga je krasila od Marginisa sada je jenjavala, ostavljajući mu neobične prožimajuće zebnje.
     Nikada nije razvijao bilo kakvu teoriju o vlastitom mentalnom stanju. Odbijao je da da za pravo mističnim učenjacima dole na Zemlji. Ta rulja pokazala se na delu u Aleksandrijinom slučaju, hvala im lepo. Štaviše, nije mogao govoriti o bilo kome u tom smislu. Stvari su vam se događale i vi ste učili od njih, znajući to ili ne, ali ona zabluda o zajedničkom unutrašnjem pejsažu koji se može opisati, krvava kružeća knjiga o duši - beše odista preispoljna laž. Nikakvom prostom formulom nije se mogla uloviti čovekova unutrašnjost. Sve taoističke, budističke i zen fraze izgledale su mu kao veliki plavo-beli blokovi od sjajnog alabastera, kroz koje su se prelamale oštrice svetlosti, hladne i daleke - večno istinite, možda, ali jednako beskorisne kao i granitne statue posvećene mrtvoj slavi na gradskim trgovima. Kafka, taj kvrgavi duh, bio je u pravu: život je određen zatvorenim prostorima vlastitog jastva.
     Eto zbog toga je on oduvek odbijao da i sam postane učenjačka figura, tumač davno mrtvih tuđina iz olupine na Marginisu. Izgubio bi se na tom putu, budući da je jedini cilj bio: ostati čovek, ostati u ovom svetu koji melje i iskusiti ga neposredno, izbegavajući apstrakcije. Znao je da zbog ovakvog stava sigurno izgleda sve izolovaniji, nastraniji, da je u raskoraku s mlađim članovima posade. No, on je malo šta činio da to ublaži i usprotivio se koliko je mogao kada je Niki dodeljen posao na površini Lansera, koji se sastojao u popravljanju polja sabirnog pogona. Ted Lendon je veoma razborito uzvratio da on ne može da rukovodi brodom u skladu sa ljubavnim odnosima među osobljem. Najdžel je replicirao rekavši da je pri ovolikoj frekvenciji promena pola među posadom krvavo teško utvrditi ko je sklon čemu i kome. Tada mu je sinulo zbog čega se Ted dobroćudno smeškao na samopromene, koje su bile toliko moderne na Lanseru.
     "Dolazi do divljači na lak i čist način", rekao je Najdžel Karloti jedne večeri. "Ljudi kloniraju nova tkiva, ljudi se sve više priključuju na mašine da bi pospešili efikasnost - kako bi imali više slobodnog vremena za svoje sklonosti, svoje hobije. Moj bože! U jednom društvu koje tera modu, kakvo je ovo na Lanseru, Ted deluje uverljivo stabilno. Čudesni stari Ted - pustimo ga da drži ruku na kormilu dok mi hvatamo maglu i tešimo se braneći se od dosade dugog putovanja."
     Karlota zavrte glavom. "To nema smisla. Direktive za involutivnu terapiju - to je zvaničan naziv, ne nabiraj nos - stigle su sa Zemlje. Ted nema ništa sa..."
     "Gluposti. Pogledaj šta piješ. Karbonizirani frape od trešnje, sa mikroledenim bregom narandže koji pliva u njemu. Otkuda izvori za sve to?"
     Promešala je svilasto piće. "U hemijskom odeljku, pretpostavljam."
     "Tanani stari Ted mogao je sprečiti takvu razonodu, da je samo hteo, ne mareći za Zemlju. Ali ne, njemu odgovara praznična atmosfera, regresija u..."
     "Regresija! Slušaj, možda misliš na..."
     "Da, mislim. Jasno je da nismo morali da uđemo u to?"
     "Nije mi lako da shvatim kako možeš da odričeš ličnosti pravo, priliku da pronađe nova određenja same sebe."
     "Naprosto pokušavam da razumem prijatelja Teda. Svestan sam da je promena pola postala uobičajena stvar na Zemlji, kao metod pomoći adolescentima u seksualnom podešavanju i da je težnja za raznolikostima uslovila da to tamo postane moda. Ali ovde..."
     "Smatram da su Ted i ostali učinili veliku stvar time što su dopustili da koristimo brodske izvore. To ga izvesno prikazuje u svetlu pune nepristrasnosti."
     "Ili alternativno u privlačno iskrenom i iznenađujućem svetlu otvorenosti svesti, reći ćeš."
     "Ti si jednostavno ciničan."
     "Hm. 'Cinizam' je pojam koji su izmislili pesimisti, da bi opisali realiste."
     "Nemoguć si."
     "Mhm. Kao i obično."
     
     Prošlo je mesec dana, a da to nije posebno primetio. Jedne večeri, kada je Karlota navratila, on je promrmljao pozdrav i vratio se posmatranju trodimenzionalne, u koloru izrađene Furijeove slike signala EM-a. Oni su mu i dalje ostajali prokleto teško razumljivi. Uočavao je znake neke ranije istorije, njihovog kratkotrajnog flertovanja sa svemirskim brodovima i astronomijom. U tome je bilo nečega sličnog poeziji, nagoveštaja izlomljenog vremena, svetlucanja bića koja su smogla snage da prestrukturiraju same sebe.
     "Šta misliš, kako treba da glasamo u ovom slučaju koji je na tapetu?" upita Nika.
     ...rasuti klinovi u signalima na onom mestu... "A, šta?"
     "Reč je o onoj ženi koja je pokrala sve one brodske priloge."
     "Kako?"
     "Lažno označavanje, naravno."
     "Šta ti veliš, Karlota?"
     "Kriva je kao greh."
     "Hm. Uvek sam se pitao šta to znači. Za šta li je to greh morao biti kriv?"
     ...namatalo se pitanje da li je preemska kultura ikada izašla iz svog sunčevog sistema, ove slike ovde mogle bi značiti van ispružene udove tragača za drugim zvezdama, ili izbacivanje velikog otpuha maslačkovog semena za tu stvar...
     "Ma skini mi se, ona je to učinila."
     "Hm. Tako reče sud."
     "Celokupna posada, ipak, mora da odluči šta da se radi s njom", reče Nika.
     ...posada brblja više nego što zna, uz to stalno priticanje rđavih vesti sa Zemlje. Gmazovi na sve strane, izgleda da ni hemijska sredstva nemaju nikakvog dejstva na njih, a u međuvremenu u orbiti se iznad zagađenih okeana, odvijaju radovi. Samoprogramirajuće mašine izvode akciju čišćenja, čovečanstvo se priprema da se kao maslačkovo seme raseje među zvezde. Spas je u bekstvu...
     Karlota reče: "Mislim da je treba uskladištiti u Slots."
     "Pa to nije kazna", uzvrati Nika.
     "Naravno da jeste", promumla Najdžel. "Probudiće se tek na Zemlji, s ljagom, ne postigavši ništa."
     ...jedan nezaustaviv egzodus sada, baš u pravom trenutku...
     "Mislim da bi trebalo da bude proterana", primeti Karlota.
     "Da to bude kolektivna odluka?" Nika napući usne. "Pitam se..."
     ...moguće je da je to ono što je bio cilj ostavljanja drevne olupine na Moru Marginis, trezor vekova koji je ležao u Mesečevom plavcu, a Snark ga je 'slučajno' aktivirao stari budžum, otpadnik Snark, predavno odbegao od svojih gospodara, izdajnik struga koji ga je porodio, znao je da nam ostaju samo decenije od trenutka kada nam je preneo ono što je otkrio, znao je da se nešto krije u rukavu Gospodara Drevnosti i pružio nam tanušnu šansu da izbegnemo propast pod uslovom da možemo da shvatimo...
     Ušli su u okršaj.
     Najdžel je to postepeno shvatio. Počelo je tako što je Karlota rekla: "Znate, prošle su nedelje otkako sam ovde", onako uzgred, u toku razgovora. Ali Nika je videla nešto pogrešno u tome, kruto se uspravila na kauču i odgovorila? "Šta hoćeš da kažeš?"
     "Pa, samo to da vas nisam baš previše viđala u poslednje vreme."
     "Bili smo zauzeti."
     Karlota se nije dala zavarati jednim tako praznim opštim mestom. "Vas dvoje me ne prihvatate onako kako ste nekada činili."
     "Pa, ti nas ne primaš."
     "Moj apartman je, kao što znate, prenatrpan, a vaš je ionako znatno bolji."
     Najdžel prozbori. "Sasvim tačno."
     "Jedna od mojih cimerki, Danis, iselila se, a Lidija, nova, uopšte nije saradnički raspoložena. Mislim da ju je Savet bloka zbog toga i gurnuo među nas. Potrebna joj je određena socijalizacija posle raskida s ljubavnikom; ne znam ko je to bio ali..."
     "Karlota, nisi želela o tome da razgovaraš", reče Nika sa oštricom u glasu.
     "Nisam li?"
     "U poslednje vreme dolazila si k meni na radno mesto, ostavljala poruke, vukla me za rukav, cvilela da ti poklonim pažnju."
     "Pa, to mi je potrebno."
     Nika reče: "Nije li svima nama potrebno."
     "Mislim da ne shvataš."
     Nika primeti: "Taj koji ne shvata je prisutan ovde."
     Najdžel uzdiže glavu. Upravo je završio s pranjem prokletih sudova i smatrao je da zaslužuje trenutak predaha. Očito da mu to nije bilo suđeno. "Šta?"
     "Pa, barem je rekao nešto razgovetno", reče Nika.
     Najdžel promrmlja: "Oprostite. Nisam raspoložen za ogovaranja."
     "Ogovaranja? Nisu ogovaranja! Hoću da kažeš nešto, a ne samo da sediš i čitaš te proklete prepise."
     "Nisu to prepisi. Brodski dnevnici o..."
     "Da, da. Aleks revnosno svakog dana upravlja naše razvijene antene unazad, tako da ti možeš da dobijaš svoje porcije torokanja EM-a. Ali to ne znači da moraš da me zanemaruješ."
     Kruto: "Nisam bio svestan da to činim."
     Karlota: "Slušaj, dabome da jesi."
     Odbrambeno: "Mukotrpno radim. Moja koncentracija više nije dobra kao pre. Stvari mi promiču. Ja..."
     "Ti ne reaguješ."
     Najdžel: "Šta je ovo? Seansa grupnog razmišljanja?"
     Nika: "Ako je ovo trougao, moramo da razgovaramo."
     Najdžel: "Dabome. Ali ja vam objašnjavam..."
     Karlota: "Kako zanemaruješ ovaj odnos."
     Najdžel: "Ti to tako vidiš?"
     Nika: "Na žalost, da."
     Najdžel: "Teže je držati tri lopte u vazduhu nego dve."
     Karlota: "Pusti taj kliše. Šta to treba da znači?"
     Najdžel: "Mrtav sam umoran i zasićen, eto šta."
     Nika: "Ne, nešto dublje je posredi."
     Najdžel: "Da i ja pozajmim frazu - šta to, do đavala, znači?"
     Nika: "Znači da mi se ne sviđa kada sa mnom postupaju kao sa starom cipelom."
     Karlota: "Nisi uključen u ovo."
     Nika: "Trostrani odnos je teška stvar, ali svaki član mora da daje od sebe to..."
     Najdžel: "Zvuči kao iz kakvog dirljivog sociološkog udžbenika."
     Karlota: "Uživljavaj se."
     Najdžel: "To i činim. Stvarno činim."
     Nika: "Samo sediš i čitaš te astrofizičarske materijale, i više se uopšte ne ponašaš kao običan čovek."
     Najdžel: "Postoji mogućnost da to više i nisam."
     Karlota: "Nemoj ponovo da glumiš strogost pred nama."
     Najdžel: "Da li ja ovo zamišljam, ili smo prešli s Karlote na mene?"
     "Možda je to isti problem."
     "Ne, nije. Svako od nas pomaže ostalima. Ali Najdžel se zakopao u proučavanje ovih svojih neuro antropoloških matrica i isključio sve oko sebe."
     Najdžel: "Prema opštem priznanju."
     Karlota: "Ne tako brzo. Moje osećanje mi govori da se vas dvoje u tolikaj meri obrćete jedno ako drugog, da ja ne mogu da prodrem unutra."
     Nika: "Priznajem da sam bila obuzeta njime. Možda je tebi bilo teže da... ga dosegneš. Ali on se udaljava i od mene i od tebe."
     Karlota: "Ponekad mi se čini da je to samo taktika."
     Najdžel: "Pobeđivanje kroz povlačenje?"
     Karlota: "Ne baš to, ali..."
     Najdžel: "Šta onda? Ja sam otpadnik, i to priznajem. I upijam velike gutljaje vremena skapavajući nad svojim opsesijama. Ali to su moje opsesije. Nisam li za sve ovo vreme stekao pravo da..."
     Nika: "Ne, u ovom odnosu nisi. Moraš da sudeluješ."
     Karlota: "Slušaj, mislim da treba da razmotriš šta činiš s Nikom, odnosno šta činiš Niki. Ona sada nije ista ona osoba koju si znao kada smo napustili Zemlju. Ona ne reaguje na ljude, na mene, na način na koji je to ranije činila, i mislim da je to..."
     Nika se okrete prema Karloti: "Zbog čega ti naprosto ne činiš ono što želiš? Ono što stvarno osećaš, umesto što odjekuješ i reaguješ na nas, na mene, na..."
     Najdžel reče polako: "Da, trebalo je da pomislim..."
     "A ti!" uzviknu Nika. "Zar očekuješ da treba da hodamo na prstima oko tebe dok mrmljaš duboke misli bog zna o čemu!"
     Karlota zausti: "Slušaj..."
     Nika se besno okrete prema njoj. "Svako od nas mora da ima sopstveni život. Zar ne shvatate to? Trostrane stvari su teže. To dejstvuje jedino ako jedan par nije značajniji od ostalih."
     Karlota reče: "AIi ti i Najdžel ste važniji nego ti i ja, ili Najdžel i ja."
     Najdžel: "Pustimo da vreme učini svoje." Iako se istini za volju nije tako osećao.
     Nika uzdahnu. Mirno je rekla Karloti: "Čini ono što stvarno želiš. To je odgovor. To je jedini način da budeš srećna."
     Najdžel klimnu glavom, pomalo ošamućen. Oluja koju su podigle ove dve žene iznenada je prešla preko njega, i on nije bio siguran u to šta je ona značila. "A ja ću sa svoje strane nastojati da se ne povlačim previše", reče on reda radi. Nije, međutim, video kako da to ostvari.
     
     Bio je pod terapijom kada je Bob naišao, sav znojav od trčanja.
     "I dalje si priključen na tu kutiju?" upita Bob. Lupio je rukom po sivom metalu. "Je li to onaj za podešavanje refleksa?"
     "Tako je." Najdžel napravi grimasu. "Nije moja omiljena sprava. Šalje bockave osete uz nerve, kao kad bi ti ohlađeni mišići jurili put srca."
     Bob uzdrhta. "Ja se držim podalje od ovakvih stvari."
     "I treba."
     "Svaki put kada moram da odem na zdravstveni pregled osećam se kao da sam stavio jaja u mlin. Nešto krene naopako - puf!"
     "Ja nemam izbora. Bojim se da više nikada neću raditi za tebe. U stvari, bio sam iznenađen kada si me stavio u onaj tim za čišćenje grotla."
     Bob se naže preko masivnog ormana i otirući znoj sa lica reče. "Nisam ja. Ted je nadglasao moj sud. Krivo mi je što sam popustio."
     "Nije tvoja krivica. Moji zdravstveni pokazatelji bili su, najposle, dobri."
     "Tek dovoljni. Samo dovoljni."
     "Oh."
     "Stvar je u tome što sam te ja u prvi mah odbio. Ted je došao i pritisnuo me - odista pritisnuo. Pozvao se na neke obaveze, najmio onog Sančeza iz Medicinskog da me privoli. Radnje. Konačno sam podlegao."
     "Ah."
     "Voleo bih da nisam."
     Bila je to ona vrsta stvari u koju nikada niste mogli da budete sigurni. Pa ipak, s Tedove tačke gledanja, proračun je bio prilično prost: kako je Ted mogao da izgubi? Ako bi Najdžel dobro obavljao posao, stvari bi išle istim tokom kao i ranije. Kada je, umesto toga, poklekao, njegav dug oporavak umanjio je njegov politički uticaj.
     Ili je sve ovo bila paranoja? Teško je bilo reći. Odlučio je da zadrži svoje misli za sebe. Posle svega, uvek je postojala mogućnost da je sve ovo bio samo početni potez u partiji.
     Karlota reče: "I dalje to ne mogu da prihvatim", i srknu svoje piće. Bila je to još jedna penušava narandžasta stvar koja je ispunjavala vazduh peckavom slatkoćom.
     Najdžel je bio uporan. "Mašine mogu da se razvijaju baš kao i životinje."
     "Slušaj - te stvari koje smo otkrili, obrću se oko ispreturanih svetova kojima je i bog rekao laku noć. Oni zasigurno jesu automatizovani artefakti. Ali inteligentni? Samoreprodukujući - u redu. Vreme koje je neophodno da bi se stvorilo odista pametno biće je..."
     "Ogromno. Slažem se. Nismo odredili vreme nastanka većine ovih svetova - nismo u stanju u samo jednom proletanju. Oni mogu biti milijarde godina stariji od Zemlje."
     U tom grmu ležao je zec. Bilo je teško razmišljati o tome kako bi izgledala galaksija uz pretpostavku da je inteligencija organskog porekla samo prolazno svetlucanje, a da mašinska evolucija dominira u većim vremenskim razdobljima. Ruševine koje su Lanser i sonde otkrivali, kao da su svedočile da su čak i društva koja su kolonizovala druge svetove još bila podložna samoubistvu vrste. Složeni sistemi u orbiti pružali su najviše izgleda za život. Rat je mogao da bude moćan selektivan pritisak u borbi za opstanak među mašinama koje su imale - bez obzira na nizak stepen - nagon za opstankom. Ako se uzme u obzir vreme...
     To je bila suština. Događaji na galaktičkoj skali bili su spori, veličanstveni. Ta činjenica bila je upisana u strukturu univerzuma od samog početka. Da bi se galaksije uopšte stvorile, energija širenja Velikog praska morala je da ima tačno određenu količinu. Da bi se zvezde sjedinile izdvajajući se iz oblaka prašine, odredene fizičke konstante morale su imati tačnu veličinu. Da je drugačije, običan vodonik ne bi bio toliko raširen, a zvezdana evolucija bila bi sasvim drugačija. Da su nuklearne sile bile malo slabije nego što je bio slučaj, ne bi bili mogući složeni hemijski elementi. Planete bi bile dosadna mesta bez raznolikosti elemenata od kojih se kuva život.
     Veličina zvezda i njihove međusobne razdaljine nisu bile proizvoljne. Da nisu bile precizno raspoređene, njihovi sudari bi ubrzo poremetili planetarne sisteme koji su kružili oko njih. Veličina galaksije bila je određena, između ostalog, snagom gravitacije. Činjenica da je ta gravitacija bila srazmerno slaba, u poređenju sa elektromagnetizmom i drugim silama, dopuštala je da u galaksijama bude i na stotine milijardi zvezda. Ta ista slabost dopuštala je da se razviju živa bića koja su veća od mikroba, a da ne budu smrvljena gravitacijom planete. To je značilo da mogu da budu dovoljno velika i dovoljno složena da bi sanjala o putovanju ka udaljenim tačkama svetlosti na crnom nebu.
     Ovim organskim sanjarima sudbina je odredila bolan kraj. Evolucija je nemilosrdno dejstvovala kroz ciklus rađanja, rasta i smrti. Svaki životni oblik morao je da napravi mesto za svoju decu ili bi inače težina prošlosti vršila pritisak na svaku mutaciju, gušeći promenu. Stoga je smrt bila upisana u genetski kod. Sudijska nepristrasnost evolucije opredeljivala se kako za život tako i za smrt.
     Dolazak inteligentnih bića označio je rađanje tragedije, razdanjujuće shvatanje lične konačnosti. Znajući razdaljinu planeta od zvezde, sa uslovima pogodnim za život, proračunavajući temperaturu površine, raščlanjujući fizičke konstante koje je zasnovala hemija - nije bilo teško izračunati približan životni vek koji će evolucija dosuditi inteligentnom životu oblika podobnog čovekovom: oko jedan vek. To je značilo da jedva da ima vremena da se obazre oko sebe, shvati i radi nekoliko grozničavih decenija, pre no što se tama sklopi nad njim. U najboljem slučaju, jedan inteligentan organizam mogao je da ostavi beleg u jednoj ili dve oblasti mišljenja. Dolazio je i nestajao kao titraj svetlosti. Za vreme takvog životnog veka moglo se činiti da se noćno nebo uopšte ne pomera. Galaksije su izgledale zaleđene, nepromenljive.
     Nepokretne zvezde, udaljene mete. Organska bića, svesna vlastite smrti koja se neumitno približava, mogla su ipak da sanjaju o odlasku tamo. No, na svojim putovanjima bila su podvrgnuta ograničenju brzine, koje je postavljala svetlost. Ukoliko bi brzina bila veća od te, omogućavajući brz let između zvezda, morala bi da se plati ogromna cena. Nuklearne sile bile bi drugačije. Sporo zvezdano filtriranje teških elemenata ne bi funkcionisalo. Dug marš naviše, koji je vodio do bića čovekovih razmera, nikada ne bi započeo.
     I tako se sve to preplitalo zajedno. Izrasti prirodnim putem iz ovog univerzuma značilo je steći sigurno znanje o predstojećoj smrti. To je skraćivalo sve perspektive, prisiljavajući jedno biće da razmišlja u kratkoročnim pojmovima vremena do te mere skraćenog da je jedno putovanje između zvezda značilo odiseju koja proždire život.
     "Ne objašnjava gmazove, ne objašnjava na odgovarajući način EM-e", govorila je Karlota. "Tvoja objašnjenja imaju previše rupa. Suviše nepotvrđenih pretpostavki."
     "Nije imao pomoć analitičara pojedinosti, ne zaboravi to", uskoči Nika.
     "Ne", reče Najdžel. "Karlota je u pravu. Na ovome treba još raditi. Potreban je konceptualan rad."
     Ponovo je seo dok su dve žene raspravljale o najnovijim slikama, dobijenim zahvaljujući gravitacionim sočivima. Um mu je lutao. Posmatrao je Karlotine brze, spretne pokrete. Provodila je dosta vremena u uređivanju odeće, praveći domišljate kombinacije sa oskudnim zalihama koje su joj stajale na raspolaganju. Gubio je dodir s njom. Ona je češće viđala Niku nego njega i poznavala gomilu muškaraca iz posade koji su se sve više priključivali mašinama. Ti ljudi nisu ispunjavali samo njene radne časove već i sate rekreacije, uključeni i, učestvujući u - kako se to zvalo? - 'kompjuterski pospešenoj socijalizaciji'. U međuvremenu Teorijski odeljak nije proizveo nijednu novu hipotezu, ništa osim praznog sastavljanja podataka. Kako su se godine gomilale, posada se sve više okretala unutra, dalje od strašne praznine koja je ležala iza Lanserovih kamenih odbojnika. Malo je bilo onih koji su još izlazili napolje da bace pogled na relativistički doplerovanu dugu. Proticale su nedelje da se ne čuje da je neko spomenuo Zemlju, čak i u neobaveznom razgovoru. Suočeno sa neizmernošću, nešto ukorenjeno u ljudima nagnalo ih je da svedu interesovanje na lokalno, sadašnje, određeno.
     Po opštem mišljenju Lanser je bio nakrcan ambicioznim, inteligentnim narodom. Uzimajući u obzir godine leta, društvena previranja i skretanja bila su začeta još na startu. Ali ovo... Ne, nešto je tu smrdelo i krenulo naopako. Nešto izvan nepoverenja jednog mrzovoljnika kakav je bio on. Ted Lendon i ostali mogli su da utule ovu vrstu stvari da su to želeli. Ali rastrojena posada predstavljala je raju koju je bilo lako zavesti, materijal pogodan za manipulisanje. A iz takvog nereda, često se na kraju, kada nastupi kriza, pojavljivao jak vođa.
     Posmatrao je kako Karlota meša narandžaste krlomke leda u svom egzotičnom piću. Pomislio je na Magelana, koji je putovao s tanušnim nadama i nedovoljno pomorandži da bi sprečio skorbut; i na Titanik koji je plovio uz apsolutnu sigurnost i obilje narandži.
     "...zar oni ne bi?" Karlota mu je postavljala pitanje.
     "Nisam u toku", reče on da bi prikrio svoje sanjarenje.
     "Htela sam da te pitam - šta bi bilo to što ih nagoni da razviju višu inteligenciju?"
     "Samoreplicirajuće mašine mogu da tragaju za sirovinama praktično svuda. Gospod zna da one uspešnije dejstvuju u svemiru nego mi - mi smo bespomoćni smeteni nitkovi. Ali izvori se uvek iscrpu. To obezbeđuje takmičenje."
     "Potrebno je toliko mnogo da bi se iscrpeo jedan sunčev sistem", reče Nika.
     "Hm. Da. Teško je nama da razmišljamo u tim vremenskim razmerama, zar ne? Možda jedna pristojno pametna mašina ne mora da čeka da evolucija obavi svoj posao. Ona, ne zaboravite, može da poveća svoju inteligenciju pridodajući nove jedinice izrađujući tako nove podsisteme, a zatim im određujući zadatke i povećavajući brzinu mišljenja što je, ako ništa drugo, jedan korak u ispravnom smeru. To je, nema sumnje, jednostavnije od povećanja broja moždanih ćelija - onog što ćemo mi morati da postignemo."
     "Slušaj, ja sam ovde stručnjak za kompjutere", reče Karlota. "Kažem ti da veštačka inteligencija nije tako jednostavna stvar. Ogromne mašine na Zemlji su, dakako, oštroumne, ali to nije samo pitanje uvećavanja kapaciteta."
     "Slažem se. Ali mi ovde govorimo u milionima godina evolucije - možda i milijardama."
     "To što pričaš jeste jedno veliko uglačano uopštavanje", reče Karlota.
     "I jeste. Pretpostavljam da bi trebalo još bolje da porazmislim o ovim stvarima."
     "Slušaj", pritisnula ga je Karlota, "ovo je nauka. Moraš izneti pretpostavku ako želiš da te ljudi saslušaju."
     "Tačno. I evo je: jedan čuvar će se pojaviti oko svakog sveta na kome je tehnologija moguća ili tamo gde je jednom postojala i gde može ponovo da uskrsne. Oni su policajci, shvataš li. Ali oni motre samo na tačke gde tehnologija može da proizađe iz vrsta koje se prirodno razvijaju. Organskih."
     Karlota se namršti. "Da vidimo... To se uklapa..."
     Najdžel poletno nastavi. "Oni roboti koji su prevozili led na Vuku 359, na primer. Tamo nije bilo čuvara jer su oni mali strpljivi druškani, zapravo rani oblik mašinskog društva. Obezbedi im pet miliona godina izloženosti udaru kosmičkih zraka i oskudice u materijalu - i oni će se razviti. Postaće članovi kluba."
     "Kluba?" upita Nika.
     "Mreže drevnih mašinskih civilizacija. One su poslale čuvare."
     "I dalje ne razumem otkud ta usredsređenost na sukob između mašina i nas", reče Nika.
     "Delimično se oslanjam na ono što je Snark rekao, kao i na događaje posle toga."
     "Pa, Najdžele", reče Karlota diplomatski, "većina ljudi misli da si ti, znaš, izgubio živce tamo, tako da..."
     "Nikada nisam tvrdio da sam konzervativni republikanac. Ali imam dobar razlog za verovanje da mašine preostale od nuklearnog Armagedona neće biti prijateljski raspoložene kao kakav pas mezimac."
     "Zbog čega?"
     "Pošli su od genocida, onog koji smo mi prouzrokovali. Zapamtiće to."
     
     Napisao je svoju teoriju i u pravi čas sazvao seminar za egzobiologe i radnike iz Teorijske sekcije. Odziv je bio ljubazan.
     Čuvar oko Ipsilon Eridanija, govorio je, nalazio se tamo da bi osigurao da se nijedna organska forma ponovo ne razvije (ili vrati sa obližnjih zvezda - moguće je da su postojale kolonije). Nešto - čuvar? - uništilo je matičnu organsku civilizaciju. To je spalilo planetu na takav način da je ostala samo Nebeska kuka.
     Zbog čega je ostala Nebeska kuka? Najverovatnije zbog toga što je čuvar želeo da raspolaže ekonomičnim načinom da pošalje ekspediciju na površinu gde bi se mogli otkriti ostaci života i uništiti.
     Izveo je analizu rezultata osmatranja tegljača nafte kod Prokiona. Pri najvećim uvećanjima te mašine su izgledale valjano konstruisane, sa štrčećim antenama i poklopcima. Najdžel je zaključio da su oni unekoliko napredniji u odnosu na prevoznike leda sa Vuka 359. I oni su izvršavali mehaničke zadatke, ali se nisu rukovodili uputstvima zaostalim od davno mrtvih društava. Umesto toga, činilo se da su oni integrisani u neku međuzvezdanu ekonomsku shemu. Okean nafte bio je velika blagodet, naravno - ali ne samo zbog stvaranja energije. Bilo šta što je moglo da putuje između zvezda ne bi se ograničavalo na ekonomiju hemijske energije. Možda im je međutim, bilo potrebno puno maziva.
     Teže je bilo objasniti Izis. EM-i su tako inženjerisali sami sebe da su radio koristili kao glavno čulo. Da li je to imalo za cilj da zavara dva čuvara, ostavljajući ih u ubeđenju da je posredi protomašinsko društvo?
     Ovo bi podrazumevalo određenu krutost i bukvalnu svest čuvara. Možda su oni bili stari, u stanju raspadanja? Ili su na drugi način koristili svoje vreme, proučavajući EM-e. Činjenica da je ovaj jedan čuvar napadom reagavao na pokušaj da ga istraže, govorila je u prilog drugog gledišta.
     Najdžel je upotrebio sve podatke koje je mogao da prikupi. Uporedio je spektre i dijagnostike različitih čuvara, proračunao njihovu starost (svi skupa dopirali su do gornje granice od milijardu godina) i doveo u međusobne odnose onoliko varijabli koliko je mogao pouzdano da opravda. Nije bilo jasnog načina da se pokaže zajedničko poreklo čuvara. S druge strane, istakao je on, nije bilo ni kakvih razloga za uverenje da su čuvari konstruisani na istom mestu ili u isto vreme.
     Njegova teorija nije naišla na veliku podršku.
     Preovlađujući stav u Teorijskoj sekciji bio je onaj najprostiji i - Okamova oštrica. Svi ovi svetovi, zagovarala je teorija, bili su ljušture ratom uništenih kultura. Oni su dokazali da je inteligentan život plodan ali i samoubilački. Čuvari su bili samo zajednički oblik oružja, uvek iznova pronalažen u društvima koja su se zasebno razvijala. Borbene stanice. U trenutku kada bi ga jedna rasa izmislila, ona se već nalazila nadomak samouništenja.
     Što se tiče Izisa, posebnosti velikog rata koji je zadesio ovaj svet sada su umešane u legendu o EM-ima. A legende su bile tradicionalno nepouzdan izvor pouzdanih činjenica. EM-i su modifikovali vlastita tela da bi preživeli - to je barem bilo čisto i prosto - u ruševinama koje su izazvali.
     Nijedna strana nije umela da objasni skidače i gmazove. Najdžel je izašao pred skup i što je bolje mogao izložio svoje argumente. Imao je nejasan osećaj da su skidači i EM-i na neki način slični ali je bio, dovoljno mudar da se ne upusti u iznošenje ove ideje bez podastiranja čvrstog objašnjenja.
     Neko od egzobiologa istakao je da su gmazovi barem demonstrirali preovlađujuću sklonost prema nasilju i ratovanju, zajedničku i drugim živim oblicima. Ova opaska izazvala je aplauz. Najdžel je ćutke stajao, ne znajući kako da se suprotstavi ovom stavu.
     Opažao je uviđavnu, dobro skrivenu nevericu na njihovim licima i shvatao je. Nemajući šta drugo, naprosto je potvrdio svoje proročanstvo: šta god da otkriju posle Rosa 128, pod uslovom da takav svet može da iznedri organski život - ili ga je već iznedrio - oko njega će kružiti čuvar. Volmslijev zakon, dobaci neko.
     Izrekavši poslednju misao seo je, ispraćen skromnim aplauzom.
     Seminar se zatim okrenuo drugim temama iz astrofizike i biologije. Niko, zapazio je, nije uočio očigledan izuzetak od Volmslijevog zakona: Zemlju.








5.
     Najdžel je najveći deo vremena provodio u svom apartmanu. Nika je bila u sasvim dobroj formi i obavljala je raznolike poslove na brodu. On je učestvovao na seminarima i potpomagao udruženim mrežama, završavajući sve poslove na ravnom ekranu u svom apartmanu. Voleo je ovu izolaciju i mir ali, istini za volju, oni su mu bili nametnuti potrebom da se četiri puta dnevno priključuje na krvni filter. On i Nika su sami montirali tu opremu, koristeći instrumente iz brodskih viškova. Medicinski inženjering bio je jednako jednostavan kao i popravljanje automobila. Oprema se uglavnom sastojala od modula i priključaka. Pa ipak, stalno su se majali oko njegovog života. Nika je svakog dana proveravala obrasce životnih tokova. Zaobilaženje medmona predstavljalo je, dakako, kršnje brodskih propisa, ali to ih nije ni najmanje zabrinjavalo.
     Redovno je sudelovao u seminarima za egzobiologiju, uglavnom da bi koristio interaktivne baze podataka i prikaze rezultata odabranih teorija na 3-D. Ovo poslednje bila je vizualizacija sveobuhvatnih posledica bilo koje teorije o vanzemaljskom životu, koje su pratile mnoge putanje planetarne evolucije, biologije i socioekonomije. Neravnomerno priticanje vesti sa Zemlje o gmazovima i skidačima moralo se uvijati u ono što su Lanser i nezavisne sonde otkrili. Postojale su suprotstavljene skale mišljenja, koje su predvodili stručnjaci analitičari među posadom. Najdžel je retko dolazio u dodir sa ovim učenjacima. Oni su za njega postojali kao bestelesne konstelacije teorija na seminarskom predstavljanju, kao načini organizovanja podataka. Njihova sklonost ka pronalaženju međusobnih veza i odnosa bila je zapanjujuća. Mogli su da dovedu u vezu strukturu olupine na Marginisu sa obrascima plivanja gmazova, da to uviju u teoriju o univerzalnim jezicima i da iz svega toga izađu sa (a) proračunom verovatnoće da većina životnih oblika ove galaksije i dalje živi isključivo u okeanima; (b) shemom najboljeg izbora za uspostavljanje radio-veze putem upotrebe radio-farova sa snagom na nivou gigavata; (c) proračunom strategije optimalne tragalačke sposobnosti za sonde koje streme ka zvezdama u rasponu od sto svetlosnih godina. Najdžel se prisećao opaske Marka Tvena da je glavno pitanje nauke bilo: kolika se gomila spekulacija može izvući iz beznačajnog uloga činjenica.
     Nevolja je bila u tome što ste morali imati nekakvu početnu premisu da bi se sve zajedno uklopilo. Na brodu je preovladavao zajednički stav da su svi prethodni kontakti sa tuđinima - letelica Snark sa kojom je Najdžel na kratko opštio i olupina na Marginisu - bili opiti. Nešto je, verovatno upravo gmazovi i skidači, ispitivalo Zemlju duže vreme, sagledavajući njenu pogodnost kao biosfere. Tradicionalna mudrost prošlosti - da se nijedna vrsta ne bi gnjavila u pokušajima da osvoji neki drugi svet, izgleda da više nije odgovarala istini. Lanser je otkrio da su planete u najvećem broju slučajeva zapravo razorene relikvije. Bilo je daleko lakše prilagoditi se nekoj postojećoj biosferi kakva je Zemljina nego započeti od nule na matičnoj razorenoj, pustošnoj planeti. Stoga su gmazovi verovatno počeli da se bioinženjerišu - da bi se prilagodili Zemljinim okeanima još otkako su je otkrili na ekspediciji čiji je trag bila olupina na Marginisu.
     Ova teorija je čak objašnjavala Volmslijev zakon. Gmazovi - ili civilizacija koju su oni predstavljali, tehnologija koja je proizvela zvezdane brodove u kojima su došli - načinili su čuvare, da bi ostavili trag mogućih sedišta života, drugih društava u razvoju. Neki čuvari su preživeli konačan rat koji je zbrisao život sa nekih svetova; ostali nisu. Čovek se na galaktičkoj skali pojavio kasnije. Imao je razloga da očekuje da će pronaći određene posledice ranijih činova - uglavnom tragedija. Tako je poručivala tradicionalna mudrost u novom izdanju.
     Najdželova stanovišta pomno su saslušana, razmotrena, naglašena u kasnijim radovima - a potom je bujica teorija, modela, provera zaokružila oko njih, poput reke saglasnosti koja opkoljava jedno ostrvo. On nije znao dovoljno o analizama da bi integrisao svoj model u pravo bogatstvo podataka. Mislio je da postoji verovatnoća da je olupina sa Marginisa stradala prilikom uništenja Zemljinog čuvara. Više od pola miliona godina posle njenog razaranja, to zgužvano vozilo nalik na ljusku jajeta demonstriralo je moćna oružja označavajući početak Operacija na Mesecu. Pri punoj borbenoj gotovosti ta olupina mogla je da u paramparčad raznese čitav jedan asteroid - i Najdžel je slutio da joj je upravo to i bila namena. Mnogi svetovi koje su videli posredstvom sondi - među koje je spadao i Izis - bili su smrvljeni bombardovanjem. Bio je to najjeftiniji način da se ošteti planetina površina, uzimajući u obzir utrošak energije. I tako je olupina ležala na Marginisu još dok se čovek razvijao iz majmuna. Ta olupina mogla je da otkrije i uništi svaki veliki asteroid koji je padao prema njenoj biosferi. Ali njena snaga je kopnela. Stajala je kao odbrana protiv razornih napada iz kosmosa, gubeći polako snagu, nagrizana zubom vremena.
     Sada je čovečanstvo bilo sposobno da se odbrani od asteroida ili čak opasnijih oružja. Samo pod uslovom, razmišljao je za sebe Najdžel, da smo u stanju da ih raspoznamo kao oružja.








6.
     Liten 789-6 imao je samo jedan svet, koji je kružio u blizini jednog od dvaju malih sunaca i bio stalno u ognju.
     Kada je sonda prošla pored njega, spektralni tragovi i fotometrija ukazali su na koprenu dima i plamene jezike. Planeta je bila ZemIjine veličine, ugodno topla, sa 80 procenata okeana. Iznad mora sadržaj kiseonika u vazduhu iznosio je 25,4 procenata, a iznad kontinenata 23,7 procenata.
     Nije bilo potrebno mnogo analiziranja da bi se shvatilo šta se ovde dogodilo. Povišena temperatura tla uslovila je izobilje života u okeanima. Mikroorganizmi su ispuštali velike količine kiseonika. Na Zemlji se odvijao isti proces, ali sadržaj kiseonika u vazduhu iznosio je samo 21 posto.
     Verovatnost da dođe do šumskog požara bezmalo se udvostručavala sa svakim procentom porasta kiseonika. Na jedinom svetu Litena 789-6, morski život je ubrizgavao kiseonik u večito zapaljene tropske šume. Čak se i arktička tundra palila. Za vreme planetine zimske sezone biljke su rasle uprkos hladnoći, podsticane visokim stopama hemijskih reakcija i procesima u tlu. Leto je donosilo sveobuhvatnu vatru.
     Na Zemlji, metan izbacivan iz muljevitih jezeraca, usisavao je kiseonik iz vazduha, održavajući čvrstu ravnotežu. Taj mehanizam ovde na neki način nije funkcionisao. Hemijski uzorci pružali su dokaze da je ovaj svet stariji od Zemlje; ciklus sagorevanja i rasta tekao je milijardama godina. Na kopnu se nije mogao uočiti pokretni životinjski svet; ništa od toga nije moglo da opstane pored tolike vatre. Pa ipak, jedan čuvar je kružio oko ovog sveta - neosetljiv, boginjav i drevan.
     "Karlota!"
     Okrenula se. Najdžel je koračao brzo i uz izvestan napor, pošto ju je spazio u jednom delu hodnika u obliku slova Y. "Vreme je za jedan mali razgovor?"
     Nasmešila se. "Svakako. I sama sam mislila da ponešto iznesem. Jednostavno nisam imala prilike."
     Otišli su do jednog vidikovca sa koga se pružao pogled na osnovu ose broda. Ovde je centrifugalna gravitacija bila niska. Na Najdželovom licu zapažalo se olakšanje zbog smanjenog pritiska. Iza toga mogao je videti krug vode koja je izvirala iz ose. Ljudi su se kupali u njoj dok je treperila i tekla niz osu u slobodnom padu. Na člancima su imali pričvršćene tanke gumene trake, u slučaju da probiju napon površine i ispadnu napolje. Nekolicina je to hotimično činila; takvi su, vešti kao ribe, iskakali prskajući vodu na sve strane i glasno se smejući.
     "Nedostaje mi ono", reče Najdžel setno. "Godinama nisam to radio."
     "Pa, uskoro ćeš biti slobodan da to ponovo upražnjavaš i možemo..."
     "Ne. Manuo sam se lekova, ali ti mogu reći da se stvari ne poboljšavaju."
     "Hemija?"
     "Tako je. Radikali u krvi, od kojih telo skače u moju odbranu", lukavo je slegnuo ramenima, "i preteruje u tome."
     "Rak."
     "Da, to je odomaćeno ime za to. Izvodim puno filtriranja krvi na svoju ruku - nemoj da si toliko iznenađena, posredi je, odista, prost trik - pa ipak više ne mogu da prođem ono njuškalo od medmona."
     "Nekakva terapija..."
     Zavrteo je glavom. "Znam šta će lekari i Ted reći. Previše sam dragocena relikvija da bi me izložili riziku. Tutnuće me u komore i ostaviti tamo dok ne dođemo na Zemlju."
     "Slušaj. Prošlo je gotovo godinu dana od spuštanja na Ros. Uverena sam da će te pustiti da prođeš ostatak puta."
     "Hm. I da rizikuju da umrem zbog neodgovarajućeg postupka? Malo verovatno."
     "Ti si nam dragocen, nemoj to da smetneš s uma. Zar Liten 789-6 nije dokazao Volmslijev zakon?"
     "Prvo pravilo upravljanja glasi: 'Zaštiti svoju guzicu. To će ti doneti čast pre nego sve drugo.' Ted ne želi da me dovuče na Zemlju kao lešinu."
     "Ni ti to ne želiš. Ne možeš ništa da uradiš osim da uzmeš sreću koja ti se pruža. Slušaj, znaš i sam da u komorama i nije tako loše. I ja ću poći tamo na četiri meseca, narednog petka."
     "Zbog čega?"
     "Pa... jedno podešavanje. Ja... trebalo bi da nas troje porazgovanamo o tome, čini mi se..." Zastala je, a onda produžila živahnije: "Nemaš izbora."
     "Umeo sam ranije da se prošvercujem pored lekara."
     Shvatila je na šta je mislio. "Ah... oh..."
     "Tačno." Široko se osmehnuo. "Ti si me izvukla, omogućila si mi samousluživanje, sećaš li se, pre više godina. Učini to još jednom, molim te."
     "Ja... Znaš da brinem za tebe, još, iako sada... više nismo... zajedno... ali..."
     "Molim te."
     "Zar ti je doista toliko stalo da se spustiš na površinu?"
     "Da. Da, jeste." Naglo je ustao iz viseće stolice i trgnuo se od iznenadnog bola. Nije još prihvatio sve navike starijih osoba, percepcija neuravnoteženih sila dejstvovala je kroz krhke krte ose, u gležnjevima, kolenima, ramenima, kičmi. Karlota ga osmotri i uzdahnu.
     "Sistemi nadziranja su sada bolji", reče ona. "Programi i baze podataka aktiviraju odluku koja se algoritmuje prilično visoko u piramidi svesti. Morala bih da..."
     Nestrpljivo je iščekivao njene sledeće reči. Ugrizla se za usnu. "Slušaj, nisam rekla da će to upaliti. Mogu da priđem blizu, ali..."
     "Cenim to, ljubavi. Ali blizu ima značaja samo u slučaju potkovice i ručne granate. Ja moram da im se izvučem zasigurno. Pronađi nešto čemu ne mogu da uđu u trag."
     Uzdahnula je. "Kakve ti stvari tražiš od mene. Isuse, nisam znala da si u tako lošem stanju. Mislila sam, naravno, da ti ponešto fali, ali pravi rak. Gospode, pa to bi trebalo da se podvrgne fiksiranju."
     Treptao je umorno. "Što je telo starije, to je njegovo imunološko reagovanje manjkavije. Pretpostavljam da je to tajna svih bolesti starenja. Neodgovarajuće reagovanje. Najlakši način ubijanja živih stvari sastoji se u njihovom uslovljavanju, tako da same sebi nanose najveću štetu. Treba dodati još samo pravi spoljašnji nadražaj..." Glas mu se izgubio. Karlota je ćutke ustala i zagrlila ga.
     "Znaš, jednom si rekao da je inteligencija sposobnost učenja na greškama drugih ljudi." Karlota ga je posmatrala ozbiljnim očima. "Ti to, dođavola, izvesno nisi. Zbog čega to sam ne primetiš, a?"
     Prkosno se osmehnuo. "Plaćam svoju ulaznicu. Želim da vidim kraj filma."








7.
     Išao je u duge šetnje kroz Lanser ne primećujući mnogo oko sebe. Umesto toga, pokušavao je da prizove u sećanje Zemlju, da zaboravi glasine o sukobljavanju uticaja i manevrisanju na brodu, koji su, na kraju, mogli da odluče o njegovoj sudbini. Sećao se poslednjeg mesta koje je pohodio pre no što se ukrcao na Lanser: Venecije. Nika je otišla bila u posetu svojoj porodici tako da je ostao sam. Lagano je hodao ulicama popločanim velikim sivim kamenovima bez pločnika. Muškarci su se tiskali, gurajući ručna kolica i uzvikujući "Le gambe!" na šta je Najdžel savesno pogledao u svoj rečnik i pronašao da to znači "Noge!" prilično naglo upozorenje. Ovo ga je podsetilo na američko: "Oprez!" koje se upotrebljavalo kada je pravilan odgovor glasio upravo suprotno.
     Pustio je da ga gomila ponese do trga svetog Marka. Okružavalo ga je njihovo čavrljanje i tamne okrugle oči. Na vrhuncu venecijanske moći ovaj trg se nazivao Il Broglio (spletka) zbog toga što je između deset ujutro i podneva samo plemićima bilo dozvoljeno da dođu ovamo i kuju svoje zavere. Pomislio je na Teda i Boba, prosta imena koja su skrivala zagonetke.
     Ušao je u ogroman, šupalj prostor bazilike. Sa visokih klobučastih kupola pozlaćeni sveci piljili su dole na mase koje su radile, udišući ugljeničku hemiju. Popeo se. Gornje galerije približile su mu te spiritualne heroje, otkrivajući da su oni sazdani od parčića plave, roze i bele boje, dubokih svega jedan milimetar.
     Ovi uzneseni prostori podsećali su ga na male cilindrične svetove, tek toliko velike da učine da se čovek oseća kao patuljak. Arhitekti su hiljadama godina nastojali da postignu taj utisak. Pamtio je da su prvobitno piramide izvan Aleksandrije... Ležala je opružena, život je isticao iz nje... presekao je tu misao.
     Zidovi bazilike bili su prekriveni skulpturama iz Konstantinopolja i draguljima iz Svete zemlje. Krstaški plen. Činilo se da želja za velikim okvirima ide naporedo sa žudnjom za velikim putovanjima, odnosno otkrićima i gomilanjem kamenja, s ciljem da imena aktera ne budu prepuštena zaboravu. Pogledaj, vidi šta sam učinio! Školska deca u budućnosti buljiće da bi se uverila - a onda će ponovo pognuti glave i posvetiti se svojim sladoledima.
     Napolju, talasi su zapljuskivali kej; onako razigrani bacali su mu prah u oči ne bi li ga podsetili koliko su veliki bili tamo dalje, gde je okean još bio dubok i plav. Pitao se: Šta je dovlačilo ovolike gomile na ovo mesto? A onda mu je, dok je gledao mermer koji je cakleći se stajao naspram mora, odjednom sinulo. Ovamo je došao čovek bežeći od varvarstva. Jednom kada je ukrotio more i počeo da trguje ploveći preko njega, sagradio je kamene iskaze poričući da je ovakav ishod ikada bio pod sumnjom. Ova rulja je znala da je on to shvatio i priklanjala se hladnom kamenu, tesnim uličicama i lučnim mostovima koji su potvrđivali zakon geometrije iznad talasa. Ove izrezbarene kutije od mermera trebalo je, morale su i hoće da nadžive nasumično trenje mora.
     Na Dan uspenja, dužd, venecijanski vladar, isplovio bi iz grada na pozlaćenoj državnoj galiji da baci prsten preko ograde, simbolično označavajući venčanje Venecije s vodama. Ipak, ovo venčanje nije bilo pravosnažno, jer je nedostajao mladin pristanak. Venecija je, prianjajući uz svoje izbrazdane stene, venula.
     I dalje je manuelno radio onoliko koliko je mogao ali su mu ti poslovi sada izgledali teži, a slabost se pojavljivala sve ranije u toku dana. Vršio je analize i rutinske poslove održavanja da ne bi sedeo skrštenih ruku i da bi opravdao svoje prisustvo makar jedino i samom sebi. Varenje mu je stvaralo sve više problema. Mišići su ga izjutra uvek boleli, a osećao je i opštu nestabilnost. Pogoršanje je bilo blaženo postepeno. Sa žaljenjem je shvatao da reaguje na to kao većina ljudi. Najpre ste skloni da optužite bezazlenu prolaznu bolest, a ne starenje, i da tvrdite kako ćete sasvim brzo stati na noge i vratiti se žetvenim radovima. Bezbroj puta je ponovio ovu glupost pred Nikom i ona bi, posle svega, ućutala, pa bi on proveo još jednu besanu noć. Išao je put zvezda, ali ga je evoluciona potreba za smrtnošću čak i tamo dostizala.
     Polako je, po blagom uzdizanju trepavica i zabrinutim pogledima svojih prijatelja, shvatio da se njegovi rođendani ne doživljavaju kao dostignuća već kao odlaganje neminovnog. Tragao je za izvesnom zasićenošću životom, radeći stvari koje će kraj učiniti manje strašnim.
     Na svoje iznenađenje, a možda i na zadovoljstvo, nije uspevao da pronađe ništa slično tome.
     
     Najdžel podiže pogled sa prvih fatografiija Rosa 128. "Prilično su mutne", reče on Niki.
     "Načinjene su uz pomoć gravitacionog teleskopa. Stare su godinama, naravno - ljudi rade što brže mogu, ali zakašnjenja usled putovanja svetlosnim..."
     "Znam." Promatrao je zamagljene grudvice. "Nešto jupiterskog, dve zemaljske. Nije loše." Zahvaljujući tome što je Lanser letao sa 0,98 svetlosne brzine, ove slike bile su svega nekoliko godina starije od onih prvih, koje je dobio bio na Izisu. "Karlota radi na reprocesovanju ovog materijala, zar ne? Kada ćemo dobiti bolje..."
     "Ona je u komorama."
     "Šta? Nisam... Koliko dugo?"
     "Već dve nedelje."
     Najdžel je bio zapanjen. Nije čak ni primetio njeno odsustvo. Nisu mu se dopadale ovakve nagle promene - iznenadno nestajanje prijatelja. "Kada će da je otključaju?"
     "Kroz šest meseci, čini mi se."
     "Tada ćemo biti na pragu spuštanja!"
     Nika podiže glavu od svog radnog stola. "Komore su R i R. Izaći će osvežena, sposobna da zameni nekog ko se iscrpao pripremajući se za Ros."
     "Hmmmm." Namrštio se. "Zvuči razborito... ali... ne sviđa mi se to." Zavrteo je glavom i vratio se razmišljanju o fotografijama. Nije, međutim, mogao da usredsredi pažnju.








8.
     Upozoravajući gong zvonio je širom Lansera. Najdžel prekrsti noge, ne dajući ni pet para za to. Brod je prodro u gust oblak prašine i sabirni pogon će ili dejstvovati ili neće; ništa što bi on mogao da uradi nije imalo značaja. Gurnuo je štapić u knjigu i otvorio je. Štapić je preterao u broju stranica, tako da je prstom potražio drugu projekciju i počeo da čita na stranici 287: Onda je opet Tom razvezao nadugačko i naširoko, predložio je da sva trojica kidnemo odatle jedne noći i da pribavimo opremu, pa da odemo na dve-tri nedelje preko, među Indijance, na njihovu teritoriju, da se odamo krvavim pustolovinama. A ja ću na to, dobro, može, što se mene tiče, al ja nemam para za opremu, a sve mislim da ih neću ni od kuće dobiti...
     "Najdžele", zavapila je njegova veza. Pritisnuo je nokat da bi odgovorio. "Uključi se u brodski sistem oglašavanja - brzo." Bila je to Nika koja prekide vezu pre no što je mogao da joj odgovori. Pritisnuo je dugmiće na ravnom ekranu i audio-uređajima i dao se na slušanje.
     
     cev pogona se drži dobro, maksimirana na momentumu transporta
     Ipak, mi ćemo projedriti tačno kroz to, nema sondi, kakvo je ono rastuće ski-pakovanje koje hvatam, čudno
     Jasno se izdvojilo iz našeg traga, sada uzima uzorke, pogledaj onu liniju apsorpcije tamo, vidi kako je debela, leži na 22.000 angstroma, debela kao tvoj prst, ukršteni odeljci apsorpcije oko 4 X 1017 cm2, daaaa
     Imam vinovnika tačno tamo, skupljač uzoraka sada je proklizao, izgleda kao da su silikatna zrnca, samo što nema silikatne linije prosečna veličina oko 105 centimetara računam Hriste, ta stvar je peptidna, jasno kao zvono, pogledaj one zglobne spojeve
     ta materija ima dug lanac svuda po spoljašnjoj površini
     te Zrnaste stvari su Zaogrnute time kao uljastim prelivom ili nečim
     Ne razumem, vidimo tamo i aminokiseline to bi trebalo da budu čestice prašine, kakva je ono stvar koja prianja za
     pogledaj onu strukturu, kao zid, dugačke lance i ostalo
     to je ćelijska barijera, mora biti to, to nema smisla
     jedina svrha ćelijskog zida jeste da odagna neprijatelja ovde napolju, to znači ultravioletno, UV bi razbila one lance peptida u paramparčad, izuzev one male membrane tamo, kladim se da u tome ima silikona koji može da blokira UV, tako peptidi mogu ostati unutar ćelijskih zidova, povezivati se i reprodukovati, to je jedina logična stvar koju mogu da pojmim
     živa materija u oblacima, ne gledam je, hladna je kao kurvine bradavice, šta je termodinamički pogon života
     puno IC-a naokolo i eto kako možemo da vidimo linije apsorpcije, iste one linije koje ulaze u najveći broj ugljeničkih jedinjenja pogledaj ono u sredini, to je silikat, originalne čestice prašine, koje je ova ćelija preradila kladim se u to
     i dva takva sjedinjuju se tamo, vidi kako se lanci preseljavaju u ćelijski zid, to je, to, to je to
     moj bože, ta njihova gustina, ovde sabirni pogon bezmalo zeva na njih a pulsirajući život dobija školjke od ove grupe, svuda... moraćemo da počistimo tu gužvu
     gužvu, đavola, čoveče, to reprodukuje ćelije u onim velikim oblacima, ima više mase u ovim oblacima nego u prokletim zvezdama, budi siguran, pogledaj sve te tamne mrlje na noćnom nebu, to sigurno znači da se ta peptide hemija događa svuda...
     
     Najdžel je posmatrao listu nagomilanih molekula i slobodnih radikala: etanol cianoacetilen, ugljenmonoksid, amonijak, metan, voda - i shvatio da je, što se ovog univerzuma tiče, upravo ovo bilo mesto gde se hemija događala. Planete su bile neznatna pojava. Gonjene zvezdanom svetlošću gradile su spiralne putanje čiji su namotaji imali vremena da pronađu svoje partnere i izgrade čak i veće složenosti. Ovi molekularni oblaci bili su smešane hrpe gde su se formirale zvezde. Oni su, takođe, jezdili kroz solarne sisteme, razbacujući po planetama lepljive gladne ćelije.
     U prizvuku glasova koji su dolazili od posade osećao je napetost. Videli su desetine mrtvih svetova, a sada su nabasali na kotao života. Molekularni oblaci bili su najmasovniji oblici u ovoj galaksiji i kuvali su se duže od zvezda. Lanser je naleteo i progoreo rupu u tome ostavljajući ognjeni trag. Ispred njega, nejasno svetlucajući kroz dim i maglu hemije, ukazivao se bled sjaj Rosa 128.








Sedmi deo: 2061, ZEMLJA








1.
     Sredinom popodneva šest aviona delta nisko je nadletelo ostrvo, napravilo krug oko njega a zatim, spustivši se u luku, jedan po jedan, načiniše na tlu znak V. Aterirali su na stenovito područje. Nekoliko minuta nakon što su utihnule kreštave mašine, tri odreda hitronogih, vižljastih pešadinaca trčeći je izbilo na plažu.
     Voren ih je posmatrao sedeći u senci, gde je Đijan mogao da ga drži na oku. Čovek ga je naterao da iz skrovišta u šipražju donese radio-opremu i baterije na plažu, odakle je mogao da razgovara s posadama aviona. Đijan povika na vojnike i oni uzmakoše s plaže gde su skidači mogli da ih primete. Jedan odred povede Vorena. Uputili su se na jug, a da niko nije prozborio ni reč. Na mestu sletanja ljudi i viljuškari istovarivali su i gradili nešto a da ga pri tom nijedan od njih nije dvaput pogledao. Odred ga je odveo u malu zgradu, podignutu na stenovitom tlu, i zaključao unutra.
     Bila je to laka konstrukcija od blokova dura, kockasta, sa stranicama od tri metra i sa tri prozora, prekrivena gustom jakom mrežom. Unutra se nalazilo: mala drvena stolica, tanak dušek na podu i pločasta žarulja na tavanici, koja nije radila. Voren je probao vodu iz galonskog krčaga i utvrdio da je mlaka, s ukusom metala. Bilo je tu i jedno vedro koje je zamenjivalo toalet.
     Nije mogao da vidi naročito mnogo kroz prozore, ali zveket i tutanj istovarivanja nisu prestajali. Spustila se tama. Jedan motor je zabrundao u blizini i on je pokušao da proceni da li mašina odlazi ili dolazi, dok konačno nije shvatio da radi na mestu sa postojanim rpmrpmrpm. Dodirnuo je zidni prekidač i s tavanice se razli meki sjaj iz čega je zaključio da je generator proradio. Pri mutnjikavoj svetlosti sve je u ovoj prostoriji izgledalo tamno i hladno.
     Nešto kasnije uđe mišaćav vojnik, noseći limeni tanjir s kašom od povrća. Voren je jeo polako, kušajući kuvani crni luk, šargarepu, spanać i paradajz, obuzdavajući iznenadan apetit, kako bi svaki od ovih ukusa, posebno doživeo. Olizao je tanjir i papio malo vode. Umesto da sedi i zaludno razmišlja legao je i zaspao.
     U zoru je došao onaj isti stražar i doneo mu još kaše, ovog puta hladne. Voren nije ni završio s jelom kada se stražar vratio, oduzeo mu tanjir i naterao ga da ustane. Vojnik ga je brzo proveo kroz kompleks okupan u bledoj jutarnjoj svetlosti. Voren je nastojao da zapamti veličine i razdaljine zgrada. Stražar ga je sproveo u najveću zgradu u kompleksu, jedan polufabrikat šarenkasto kamufliran shodno ambijentu džungle. Prednja prostorija bila je zapravo kancelarija gde je Đijan sedeo u jednoj od klimavih stolica, a neki visok muškarac, Kinez ili Japanac, stajao je pored stola od iverice.
     "Poznajete podoficira Đijana? Dobro. Sedite." Visoki čovek je brzim pokretima ponudio Vorenu stolicu. Okrenuo se i seo za sto. Voren ga je posmatrao. Svaka kretnja ovog čoveka posedovala je klizeće svojstvo, kao da mu je telo stalno bilo usredišteno i uravnoteženo, spremno da zauzme nov ugao za odbranu ili napad, već po potrebi.
     "Molim vas, opustite se", reče čovek. Voren zapazi da sedi na rubu stolice. Smestio se udobnije u nju, koristeći trenutak da odredi položaj, stražara koji je stajao u daljem uglu sa desne strane, na nedostižnih dva metra razdaljine.
     "Vaše ime?"
     "Voren."
     "Imate samo jedno ime?" upita čovek smejuljeći se.
     "Ni vaši ljudi se nisu predstavili. Mislio sam da ne moram da budem zvaničan."
     "Uveren sam da shvatate okolnosti Vorene. U svakom slučaju, moje ime je Ceng Vong. Budući da ovde koristimo samo jedno ime, zovite me Ceng." Razdvajao je reči u govoru stvarajući utisak kao da se glatki okrugli predmeti oblikuju u mirnom vazduhu.
     "Vidim da vam te okolnosti teško padaju."
     "Nije tako loše."
     Ceng napući usne. "Dokaz koji mi pruža vaš mali..." tražio je pravu reč, "...grč na licu dovoljan je da mi pokaže..."
     "Kakav grč?"
     "Moguće je da vi to više i ne primećujete: na levoj strani, zatezanje kože oko očiju i usta."
     "Nema toga kod mene."
     Ceng pogleda Đijana, hitro i ovlaš, a onda se ponovo usredsredi na Vorena. Bilo je u tome nečega što se Vorenu nije dopalo i on uhvati sebe kako usmerava pažnju na sopstveno lice, čekajući da vidi da li se na njemu zaista nešto izvitoperilo što on nije primetio. Možda je on...
     "Pa, preći ćemo preko toga. Ništa više od uzgredne opaske. Nisam došao da bih vas kritikovao već, prevashodno, da zatražim vašu pomoć, a zatim i da vas izbavim sa ovog užasnog ostrva."
     "Mogli ste to odavno da učinite. Đijan je imao radio."
     "Njegov zadatak je bio na prvom mestu. Čini mi se da ste i vi opčinjeni istim problemom, zar ne, Vorene?"
     "Čini mi se da ste vi, ljudi, moj veliki problem."
     "Verujem da je duga izloženost divljini i pustoši ovog mesta nepovoljno uticala na vaše rasuđivanje, Vorene. Takode, verujem da precenjujete svoju sposobnost da na duže vreme preživite na ovom ostrvu. Vi i podoficir Đijan dobro ste se snašli, ali na duži rok ja..."
     Ceng je prekinuo kada je opazio blagu izvijenost Vorenovih usana, koja je jasno izražavala prezir.
     "Video sam onu kutiju zaliha koju je Đijan sakrio u šipražju", reče Voren. "Nijedan od vas ne zna ništa o opstajanju na ovom mestu."
     Ceng ustade, onako visok i prav kao strela, i osloni se na stražnji zid kancelarije. Ovo mu je pridalo izgled neusiljenosti, ali je u isti mah prisililo Vorena da ga gleda odozdo.
     "Učiniću vam ustupak i govoriću iskreno. Moja vlada - a verujemo i mnoge druge - već neko vreme misle da među tuđinima postoje dve različite populacije. Jedna - gmazovi - sposobna je za masovne akcije, gotovo nagonske akcije, koje su prilično efikasne kada su uperene protiv brodova. Druga, skidači, daleko je inteligentnija i poseduje sposobnost govora. Pa, ipak, ona ne reaguje na našu istraživačku opremu. Oni ignorišu pokušaje uspostavljanja komunikacije."
     Voren reče: "Još imate brodove?"
     Đijan se po prvi put oglasio: "Ne. Ja sam bio na jednom od poslednjih koji je potonuo. Spasli su nas uz pomoć helikoptera i tada..."
     "Nama potrebe da ulaziš u to", glatko ga preseče Ceng.
     "Potopili su vas gmazovi. Ne skidači", reče Voren. Ovo nije bilo pitanje.
     "Inteligencija skidača bila je odista samo hipoteza", reče Ceng, "sve dok nismo počeli da dobijamo izveštaje da oni traže pojedine usamljene muškarce i žene. Obično ljude koji plutaju na debelom moru, iako ponekad i na obali."
     "To im je bezbednije", reče Voren. "Očigledno. Oni izbegavaju gmazove. Izbegavaju i brodove. Izolovani kontaki jesu sve što im preostaje. Odista je bilo glupo sa naše strane što nam to ranije nije palo na pamet."
     "Daaaa."
     Ceng se blago osmehnu. "Sve je naravno jasnije kada se, kako vi to kažete, vidi u retrovizoru."
     "A-ha."
     "Čini se da su naučili ponešto od nemačkog, japanskog i engleskog jezika, iz različitih pojedinačnih susreta. Te reči su se raširile među skidačima tako da je svaki novi kontakt donosio bogatiji i primereniji rečnik."
     "Ali oni nisu znali da te reči pripadaju različitim jezicima", dodade Đijan.
     "Možda oni imaju samo jedan", reče Voren.
     "To je i naše mišljenje", reče Ceng. "Čitao sam vaš, ah, rezime. Vaša veza sa njima otišla je najdalje."
     "Veliki deo svega toga nema nikakvog smisla", reče Voren. Znao je da ga Ceng uvlači u razgovor, ali to nije bilo važno. Ceng će ako želi izvući informacije, morati i sam da iznese pokoju.
     "Prethodni kontakti potvrđuju deo vašeg rezimea."
     "A-ha."
     "Oni kazuju da gmazovi mogu da izađu na kopno."
     "A-ha."
     "Otkuda vi to znate?"
     "Sve stoji u materijalu koji sam napisao. Materijalu koji je Đijan ukrao."
     Đijan uzvrati oštro: "Ti si mi ga pokazao."
     Voren ga bezizražajno pogleda, a Đijan upilji u njega da bi posle par časaka skrenuo oči na stranu.
     "Nemojmo se gnjaviti tim. Konačno, svi radimo na istom problemu."
     "U redu", reče Voren. Uspeo je da razgovor skrene s pitanja o tome kako je znao da gmazovi izlaze na kopno. Ceng je bio vešt u razgovoru, mnogo veštiji od Vorena, tako da je morao pažnju ovog čoveka da drži podalje od nekih stvari. Stoga je rekao: "Pretpostavljam da je izlaženje na kopno deo njihove, hm, evolucije."
     "Mislite njihovog razvoja?"
     "Oni su rekli nešto, poslednjeg dana kada sam ih video, o smrtonosnoj svetlosti. Smrtonosna svetlost pada na kopno i samo su gmazovi u stanju da je prežive."
     "Svetlost od zvezda?"
     "Pretpostavljam. Ona se ponekad pojavljuje, i zbog toga skidači ne izlaze na kopno."
     Ceng ustade i stade da korača naspram stražnjeg zida. Voren se pitao da li on zna da su gmazovi već izašli na kopno, na ostrvu nedaleko odavde. Ceng nije odavao takav utisak, i posle izvesnog vremena zamišljeno reče: "To se slaže s izveštajima prethodnih preživelih. Mislimo da to znači da je njihova zvezda nepravilna. Ona bukti u UV. Gmazovi imaju prost nervni sistem, manji mozak. Sposobni su da prežive visoki UV fluks."
     "Oko dve njihove planetarne godine, rekli su skidači", promrmlja Voren. "Ali vi grešite - gmazovi nisu glupi."
     "Glava im je uglavnom sastavljena od kostiju."
     "To je zarad ubijanja velikih životinja, onih koje plutaju na površini njihovog mora. Nešto poput kitova, rekao bih. Možda oni ostaju na vrhu da bi koristile UV ili slično."
     "Gmazovi ih probijaju, bacaju one mreže na njih? Potapaju ih?"
     "Da. Upravo ono što čine našim brodovima."
     "Pobrkali su mete. Oni misle da su brodovi životinje."
     "Gmazovi odvlače plutače dole i jedu neku vrstu mahune koja se nalazi u njima. To je ono što ih podstiče da izađu na kopno."
     "Kada bismo uspeli da pronađemo način da sprečimo tu zamenu brodova za..."
     Đijan reče: "Ali oni sada već izlaze na kopno. Već su u narednoj fazi."
     "A-ha." Voren je proučavao ova dva čoveka nastojeći da pogodi da li su znali nešto što bi on mogao da iskoristi. "Slušajte, šta rade kad izađu na kopno?"
     Ceng ga oštro pogleda. "A šta skidači kažu o tome?"
     "Koliko ja mogu da kažem, gmazovi nisu glupi, ne barem onda kada se nađu na kopnu. Oni prave mašine i opremu za skidače. Oni su stvarno ista vrsta životinja. Razvijaju im se ruke i noge, a skidači raspolažu načinom da im saopšte - pevajući - kako da izrade opremu, načine baterije, oruđa i sve ostalo."
     Ceng je dugo i netremično posmatrao Vorena. "Pukotina u evolucionoj lestvici? Život pokušava da izađe iz okeana, ali ga u tome onemogućavaju solarna rascvetavanja?" Ceng se naže napred i položi čukljeve na sivu ivericu. Odisao je neobičnom težinom i snagom. I očajničkom potrebom za saznanjem.
     Voren reče: "Možda je to počelo tako što su gmazovi puzeći izlazili na obalu da bi položili jaja, ili slično tome. Potom su skidači izumeli oruđa i shvatili da su im potrebne neke stvari na kopnu, da im je neophodno da naprave vatru ili nešto slično. Stoga su nagovorili gmazove, mlađi oblik svoje vrste, da im pomognu. Možda."
     "Visoki UV ubrzao je stopu njihove evolucije. Možda su gmazovi postali inteligentniji u svojoj poslednjoj fazi na kopnu gde bi inteligencija mogla koristiti u pravljenju oruđa. Hm, da."
     Ceng je uputio Đijanu prodoran pogled. "Moguće. Ali ja mislim da tu ima još nešto. Ta stvorenja su ovde i zbog neke svrhe koja prevazilazi ovaj ljupki delić njihove prirodne istorije o kome nam je govoreno; ili što nam je uvaljeno."
     Ceng se okrete prema Vorenu. "Kao što ste verovatno slutili, imamo vlastite, delimično uspešne postupke komunikacije. Meni je naloženo da sprovodim sistematske metode približavanja." Bio je oštar i siguran kao da je već svario Vorenovu informaciju i pronašao način da je klasifikuje. "Vaš metod će se naći u tom sistemu. Ali posredi je jedna idiosinkretička tehnika te zato sumnjam da njoj možemo da naučimo naše ljude na terenu. Podoficira Đijana, na primer." U njegovom glasu jasno se osećao prezir prema Đijanu. "U međuvremenu, računam da ćete nam pomoći ukoliko se ukaže patreba za tim, Vorene."
     "A-ha."
     Iz ladice svog stola izvadio je okeanografsku kartu i raširio je pred Vorenom. "Verujem da će vam ovo pomoći u pisanju izveštaja."
     "Izveštaja?"
     "Opis vaših odnosa sa tuđinima. Moram ga podneti na uvid mojim pretpostavljenima. Uveren sam da će biti u vašem interesu da bude što precizniji." Osmehnuo se bez ikakvog osećanja. "Ukoliko biste bili u stanju da odredite tačku na kojoj je vaš brod potopljen, možda bismo mogli da pronađemo još nekog preživelog."
     Voren je video da u ovom poslednjem obećanju nije bilo nikakve osnove. Zamislio se, a zatim rekao: "Gospodine Vong, pitam se da li postoji mogućnost, znate, da se malo odmorim. Voleo bih, takođe, da mi date više vremena da pojedem obrok koji mi donosi vaš stražar. Budući da sam toliko dugo proveo na okeanu, moj stomak ne može da prihvati vašu hranu ukoliko je ne uzimam polako."
     "Svakako, svakako." Ceng se nasmešio ovog puta sa iskrenim osećanjem. Voren je video da je čoveku drago što može deliti milost i da je taj čin uverio Cenga da je dobro procenio situaciju i vodio razgovor.
     "Budite sigurni da ću to umeti da cenim, gospodine Vong", reče on pridajući rečima pravi ton, ne bi li ga ovaj čovek klasifikovao, arhivirao i zaboravio.








2.
     Radio je dva dana na izveštaju. Stražar mu je doneo blok hartije i malo zatupasto penkalo, a Ceng mu je naložio da piše na engleskom jeziku. Voren se osmehnuo na to. Oni su mislili da svaki moreplovac mora da govori nekoliko jezika, ali on nikada nije imao teškoća da se snađe i sa ovim jednim uz par reči pokupljenih od drugih. U svakom slučaju mogli ste više da naučite posmatrajući ljude nego slušajući njihov govor.
     Nikada nije bio posebno jak na peru, a uz to puno stvari u vezi sa skidačima nije umeo da razjasni. Pisao je, dakle, s mukom, osluškujući sve vreme zvuke novih motora ili velikih stvari koje su se kretale. Bilo je teško reći ma šta o poslovima koje su timovi radili. Godilo mu je što može da se odmara u senkama ćelije i razmišlja, jedući hranu koju su mu donosili onoliko brzo koliko se to dalo, a da joj ipak oseti ukus.
     Isti onaj bezbradi stražar koji ga je od početka čuvao dolazio je jedanput dnevno da ga odvede do obale. Voren je u takvim prilikama nosio svoj nokšir. Čuvar mu nije davao vremena da zakopa izmet, već ga je terao da prospe sadržaj nokšira u more. Čuvar bi ostajao pozadi u grmlju morske vinove loze dok je Voren hodao do lagune. Voren je nagađao da je čoveku zapoveđeno da se ne pojavljuje na plaži. Na strani ostrva okrenutoj prema vetru bilo je puno suve trave i nekoliko jaruga. Suva korita bujica spuštala su se do plaža u obliku malih polumeseca. Voren je mogao videti da su tamo timovi privezali jedrilice i druga mala plovila. Neki vojnici podigli su šatore još dalje u jarugama, no najviše ih je bilo praznih. Čuvar ga je tim putem gonio natrag. Na jednom od pešča tih polumeseca bio je nasukan Vorenov splav, izvučen preko linije domašaja plime ali ne i pričvršćen ili vezan.
     Dolazeći drugog dana ugledao je nekoliko garavih lasta koje su lebdele na vetru ispuštajući duge, tihe krike. Neke su se gnezdile u stenama na vetrovitoj strani, a druge u travi zavetrine. Laste su se spuštale niz vetar i u brišućem letu zviždale iznad glava ljudi koji su skupljali jaja iz stenovitih gnezda. Ptice su gakale i obrušavale se prema tlu, ali se ljudi nisu obazirali na njih.
     Narednog jutra onaj bezbradi vojnik prebrzo je došao po tanjir od doručka i Voren je morao na vrat nanos da poravna svoj dušek. Čuvar nikada nije zalazio dublje u senovitu ćeliju zbog mirisa iz nokšira, koji je Voren držao pokraj vrata. Čovek je ustanovio da Voren ne zna ni reči kineski te je tako umesto da izdaje naređenja naprosto gurao Vorena u željenom pravcu. Ovog puta krenuli su prema severu.
     Ceng je nadzirao jedan radni tim na tački koja se nalazila na pola puta uz greben, u središtu ostrva. Klimnuo je glavom Vorenu i dao znak stražaru da ostane u blizini. "Vaš izveštaj?"
     "Pri kraju sam."
     "Dobro. Sam ću ga prevesti. Pobrinite se da bude čitljiv."
     "Pišem ga štampanim slovima."
     "Baš kao i skidači."
     "Daaa."
     "Oponašali smo vaše metode, znate, i spustili više poruka u lagunu." Pokazao je prema jednoj tački severno od prolaza kroz greben. Sa ovog mesta na uzvišici one pokretne senke jasno su se izdvajale na peščanoj pozadini. Meko zelenilo lagune nalikovalo je prstenu, a iza njega sledilo je zagasito plavetnilo koje se protezalo do horizonta. "Nikakvog odgovora."
     "Na koji način ste ih isporučili?"
     "Tri čoveka od kojih dva naoružana. Posle svih onih udesa ljudi se plaše da izlaze na more nezaštićeni."
     "Idu u onome?" Voren pokaza prstom na jedan skif nasukan na plaži ispod njih.
     "Da. Potpomoćiću njihov rad kompletom akustičke opreme. Trebalo bi da budu... Da, evo ih." Nekakvo zujanje doprlo je s juga i jedan motorni čamac uplovi u lagunu, ostavljajući beo trag za sobom. Krivudao je između plićaka i peščanih sprudova, a veliki greben u pozadini prelivao se na suncu, bacajući brze odbleske žute svetlosti u Vorenove oči.
     "Imaćemo kompletnu akustičku mrežu. To je metod koji puno obećava."
     "Jeste li izvukli iz toga neka saznanja?"
     Ceng zakloni rukom oči od sunca i okrete se prema Vorenu sa osmehom. "'Pesme' visoke frekvence osnovni su metod njihovog komuniciranja. Imamo već dosta iskustva sa delfinima. U stanju smo da slobodno razgovaramo s njima; dakako, samo o jednostavnim stvarima. Najveći deo onoga što znamo o pokretima gmazova i skidača potiče od našeg poznavanja delfina."
     Voren prozbori oštrim glasom: "Slušajte, zašto se zamajavate s tom opremom. Pustite me da isplovim i zapitaću ih šta god želite."
     Ceng klimnu glavom. "Na kraju ću vam to možda i dozvoliti. Ali vi treba da shvatite da su skidači imali razloga da vam ne kažu sve što je bitno."
     "Na primer?"
     "Daj." Ceng pucnu prstima, dajući znak pomoćniku koji je stajao u blizini. Vojnik mu predade torbu sa dokumentima. Ceng izvadi nekoliko fotografija i dodade ih Vorenu. Prva je bila snimak stomaka i grudi neke žene. Na njima su se videle male čvoruge, bele humkice na tamnoj koži.
     Voren je pregledao jednu po jednu. One čvoruge su postajale sve veće i belje. "Prilično su bolne", reče Ceng hladno. "Neka vrsta larve uriva se u znojne rane i u roku od jednog dana započinje ovo. Larva je najveća u blizini kože, naoružana oštrim žutim bodljama. Crv se okreće dok se hrani. Bodlje stružu nerve. Žrtva oseća iznenadan, dubok bol; već narednog dana postaje histerična i pokušava da iščupa larvu. Ovo su male larve. Ima izveštaja i o većim."
     Na jednoj fotografiji otvorene rane su krvarile i iz njih je curio beličast gnoj. "Kao krpelj", reče Voren. "Valja je spaliti. Upotrebiti jod. Ili je prekriti flasterom, tako da ne može da dođe do vazduha."
     Ceng uzdahnu. "Na svaki takav napad, larva ispušta nešto - nismo sigurni šta je posredi - u žrtvin krvotok. To paralizuje žrtvu tako da posle toga ne može da se leči."
     "Pa dobro, ako biste vi..."
     "Ta larva očigledno ne diše. Uzima kiseonik neposredno od domaćina. Ako bilo šta pokuša da izvadi bodlje kada se več zakvačila, larva oslobađa paralizator i još nešto, nešto što nosi, neku vrstu jajeta, tako da i druge larve mogu da rastu svuda. Sve se to događa u kratkom vremenskom rasponu."
     Voren odmahnu glavom. "Nikada nisam čuo za takvog krpelja ili insekta."
     "Njih proizvode gmazovi kada se nađu na kopnu."
     Voren je posmatrao motorni čamac koji je metodično špartao po laguni vukući kalem koji se obrtao. Zavrteo je glavom. "Nešto u vezi s njihovim parenjem? Ne znam. Nema smisla. Skidači..."
     "Nisu rekli ništa o tome, a?"
     "Možda ne znaju."
     "Malo je verovatno."
     "I šta onda vi sada osluškujete?"
     "Kontakt između skidača i gmazova. Hteli bismo da steknemo predstavu o njihovom uzajamnom dejstvu."
     "Zar ne možete da pronađete lek protiv tog insekta, da ga se rešite?"
     "Možda će se nešto naći. Evropski medicinski centri rade upravo sada na tome. Ali ima i drugih bolesti. Brzo se šire od tačaka na kojima su zabeleženi kontakti u blizini Ning-poa i Makaoa."
     "Možda možete da ih blokirate."
     "Tih stvari ima svuda. Izlaze na kopno, a larve prenose ptice, životinje - na neki način. Zbog toga smo mi utrošili zalihe goriva i došli ovako daleko."
     "Na ostrva?"
     "Oni ostvaruju kontakte samo na izolovanim mestima. Slučajevi o kojima se govori u izveštajima desili su se u pacifičkom basenu. Eto zbog čega u blizini ima japanskih letelica, sovjetskih, američkih - vi ste Amerikanac, zar ne?"
     "Nisam."
     "Oh? A ja sam zhog nečega mislio - ali nije važno. Ostale sile su u beznadežnoj situaciji. One ne znaju šta se događa i zavide nam na preimućstvu u informacijama. Izvesno ste zapazili one instalacije na južnoj strani?"
     Ceng pokaza rukom. Voren opazi na kamenom ispustu ostrva lepezu vitkih obličja, koja su stremila uvis. "Projektili protiv vazdušnih napada. Ne želimo da bilo ko drugi iskoristi ovu priliku."
     "A-ha."
     Motorni čamac je zujao, ploveći duž istoćne obale. Voren je promatrao ostrvo, zapažajući mesta na kojima su bili podignuti šatori, područja na kojima su se ljudi kretali u radnim timovima i oblasti gde je šipražje džungle omogućavalo vidljivost.
     "Nije preterano mudro koristiti motor u laguni."
     "Ljudi ne žele da isplovljavaju u nečemu što ne može brzo da ih vrati na obalu. Shvatam njihov strah. Video sam..."
     Približio se jedan pomoćnik, tegleći nekakvu kutiju. Nešto je brzo promrmljao na kineskom. Dok mu je Ceng odgovarao, Voren je gledao kako motorni čamac prolazi blizu peščanog spruda. Ispod njega jurile su senke, hitri crni oblici u vodnjikavoj zelenoj svetlosti.
     "Čamci su pronašIi nešto neobično", reče Ceng, dajući znak pomoćniku da otvori kutiju. "Ovo se nasukalo na greben."
     Unutra, još vlažna, nalazila su se tri bela romboidna bloka. Voren kleče i dodirnu jedan. Bio je lagan i biserast, s neravnim nagore izvijenim krajevima.
     "Pretpastavljam da je ovo matarijal za pakovanje", reče Ceng.
     "Čudna izrada", reče Voren. "Nepravilno. Ne stvaraju se nikakvi nabori na njemu."
     "Možda je sa vaše olupine? Nije važno. Danas nemam više vremena za vas, gospodine Voren. Ili biste možda više voleli da vas oslovljavam po vašem vojnom činu?"
     "Nemam nikakav čin."
     "To vi velite", Ceng klimnu čuvaru koji je stajao u blizini. "Zbogom."
     
     Te noći osetio je neku tamnu stvar iznad sebe koja je čekićala i tkala i tkala, i čije su se senke mreškale na sunčevoj svetlosti. Ta stvar je rđavo plivala, krećući se pravim linijama i uopšte se ne savijajući. Spustila je nekakav težak i prljav metal, koji mu je pritisnuo grudi. Stalna smrt strugala je odozgo kroz procep i spaljivala. Hrapavo zuktanje ga je drmalo, prenoseći mu se na zube uz oštar bol i on se okrete na bok. Zatim je ustao i pogledao naviše. Ono što je sada video negde visoko gore bio je motor. Osetio je linije sagorelog goriva i tromo tutnjanje dok su raznosili te linije; shvatio je da ni prigušivači ne funkcionišu kako treba.
     Iznenada mu je prošlo kroz glavu: To je bilo to - ništa nije teklo kako valja. Ljudi su bili velike pričalice, ali ovde, bačeni u slankastu pomrčinu, mogao je da ih vidi gore, pored obale i u zupčastim čamcima. Mrdali su usnama, pa ipak bez ikakvog efekta, kruti i daleki, njihove vilice besciljno su radile, ljudi u uniformama - ali uniformisan je značilo biti isti, a kako bi iko to mogao da želi? - reči su padale mrtve u prazninu između njih. U Tokiju nikada nije naučio nijednu reč na japanskam, a ovde je Đijan glumio nemog, a da Varen u to nijednog trenutka nije posumnjao, a sada su ovi Kinezi pokušavaili da razgovaraju sa skidačima - koji su opet želeli da saopšte nešto što nisu umeli da kažu - i svaki životni oblik imao je svoj privatni jezik.
     Ponovo se prevrnuo i osetio da njegova žena spava pored njega, topla i vlažna, a zatim se penje povrh njega, onako kako je najviše volela. Pritiskala ga je kao onaj metal što je padao i širio se, metal koji je bljuvala u lagunu ona čekićajuća mašina, metal težak, mračan i obrušavajući. Lako se obrtala na njemu, teška i još meka, a njena svilasta kosa padala mu je na lice i u oči. Krećući se u senkama, lice joj je bilo reljef ispresecanih ravni, mršavo i belo, i on ustima dohvati njenu kosu i gricnu je. Bila je slankasta i mirišljava, baš kao i njeno spolovilo dole. Dodirivao je njene iskošene ravnice i sećao se da ga je napustila onda kada mu je više nego išta nedostajala njena težina. A njena kosa njihala se iznad njegovog lica zajedno sa svojim ukusom. Sada, već pre mnogo godina, ona je prekinula sa svim tim i preobratila se u muškarca. Ona mekoća sada se preinačila u pločice mišića, a organi - žmirkajući u pravcu nje, udaljene na plaži, nije bio u stanju da tačno kaže, beše to samo jedna tamna mrlja, organi su, najposle, predstavljali samo detalj, ali čin menjanja je doveo do konačne, ogromne razlike. Žudeo je za njenom težinom. A njena kosa njihala se preko njega zajedno sa svojim ukusom.
     Kada se probudio, dušek mu je bio mokar od znoja. Pipao je rukama u pomrčini tražeći sto, koji je bio prevrnuo kako bi zaklonio dalji zid; ospokojavajuća ravna ploča vratila ga je u sadašnjost. Ali sećao se onog struganja odozgo i hladnog metala koji pada, i znao je koliko su oni mrzeli ono što im se događalo u laguni.
     Ponovo je uskrsla i legla na njega dok je on osećao strahovitu težinu vode iznad sebe, pitajući se kako je izgledalo živeti u slojevitom elementu, s granicom iznad sebe, mestu na koje je valjalo izaći i videti ga izdižu se iskačući sa dna Sveta s oblicima koji se kreću u tanušnoj tvari iznad vode, oblaci, lebdeće činjenice koje su potvrđivale da u tom svetu postoje barem dva elementa, prvo upoznavanje materijala koji mogu da upotrebe napravili su oruđe koje smo znali koje bi vremenom moglo da bude iskorišćeno oblaci se raskriljuju, možemo da vidimo svetla, sve vreme se boreći da izađu na kopno, gde su stvari uvek bile suve i gde se moglo naći više tišine, napravili vatrom stvrdnuti pesak i dalje gledajući naviše proučavajući zvezde, dok mi sabiramo svetlost i tako saznajemo za daleko poreklo kamenja koje pada na naš svet. Bili su sabrani u lažan svet - brod? - i odneseni. Preživljavanje za vreme višegodišnjeg putovanja unutar jedne automatske mašine zahtevalo je snažnu društvenu organizovanost, kada su ih životinje koje nisu žive ali koje proždiru - neka vrsta robota-lovca? - odvele daleko od njihovih zavičajnih mora i tokom dugih godina počele da ih menjaju i poremetile vreme njihovog parenja i rađanja, kisela voda, menjajući novorođene, njihova pesma udaljava se od nas, ubijajući mnoge sve dok se konačno nisu pojavile sveže struje i oni malaksalo zaplivali u novi okean, tudinski, kao naš svet ali ipak ne naš svet, njihovi mladi se šire i ponašaju se čudno, napadajući brodove umesto da učestvuju u drevnom genetički predodređenom lovu na velike površinske životinje. U njihovim zavičajnim okeanima taj lov je pokretao izlaženje na kopno, ali na Zemlji se odvijala groteskna verzija toga, ovaploćena u progonu brodova na moru, a mladi su sada bili ogrezli u rane, dok su stariji, skidači, pokušavali da se razaberu u njihovom haosu i očaju. Oni su raščistili područje oko ovog ostrva prognali smo mlade, taj čin nas je sažvakao, ali nas nije dokrajčio ali sada je sve zavisilo od ljudskih bića, ne onih u brodovima pronašli smo te u koži koju voliš, ali ne možemo da pevamo s tobom već na ovom ostrvu i možda skidači žele da razgovaraju samo sa ljudima koji su usamljeni tvoja vrsta ne može da čuje osim ako je pojedinac ali skidači su gubili snagu, nisu mogli da brane ostrvo zauvek možda ćete ih vi sažvakati ali njih ima mnogo mnogo i Voren je znao koliko oni očajavaju zbog motornih čamaca u laguni, znak za skidače da se zaslepljena tupoglava vrsta ljudskih bića vratila, ljudi koji nisu dovoljno znali, koji nisu bili u stanju da spreče napade gmazova, oni sada žude za kožom koja tone mnogo više nego pre oni su ludilo oni nadolaze i oni žvaću vas koji ste preostali.
     Nemirno se prevrtao udarajući u zid i najzad se probudio. Pružio je ruku prema svojoj ženi, ali, od nje ni traga. Imao je nove misli, razumeo je više, to da - ali u studen pred zoru skupio se u malu čvrstu loptu, predajući se ponovo snu, jer je u njemu bio srećniji nego što je ikada na javi bio.
     
     Pred zoru njegova ćelija je zazvečala, a neka tutnjava je provalila s neba. Probudio se i gvirnuo kroz prozor i gustu žičanu mrežu. Visoko u nebeskom crnilu, svetleće stvari tumbale su se i eksplodirale u aure plave i crvene boje, a zatim se razilazile. Udaljeno šuplje gruvanje usledilo je znatno kasnije, kada su ona svetla uveliko iščezla, a onda su i ti zvuci zamrli, zaglušeni razbijanjem talasa o koralni greben.
     Docnije ponovo je došao onaj bezbradi vojnik i uzeo limenu posudu, koju je Voren prethodno omazao. Ovaj vojnik nije voleo svoj posao, tako da je dva puta munuo Vorena u rebra usmeravajući mu hod. Najpre su otišli na plažu, s nokširom koji je sada bio puniji, budući da Vorenovo telo više nije upijalo sve što je unosio u njega. Posmatrao je s plaže male motorne jedrenjake i jedrilice koji su plutali blizu obale, dok su vojnici polagali nešto u vodu, spuštajući nekakve kutije sa krme na dno. Voren je bio siguran da je posredi akustička oprema koja je imala za cilj da izveštava o svim prolaznim zvucima i pokretima.
     Čuvar ga je odveo na sever, dublje u kopno, odakle se nije mogao videti greben. Tamo se nalazio Ceng sa povećam grupom ljudi i svi zajedno posmatrali su zelenu vodu iz skrovišta u drveću.
     "Da li ih vidite?" obrati se Ceng Vorenu, kada se ovaj probio kroz grupu muškaraca i žena. Voren baci pogled preko blistavog belog peska čiji su odblesci štipali oči i ugleda srebrnasto plava obličja koja su iskakala.
     "Šta se... Zbog čega to čine?" upita on.
     "Vraćamo im njihov akustički signal. Neka vrsta provere."
     "Ne naročito mudro."
     "Oh?" Ceng se zainteresovano okrete prema njemu. "Zbog čega?"
     "Ne umem tačno da vam kažem ali..."
     "To je tehnika progresije. Uzvraćamo im njihovim pesmama, moduliranim na odgovarajući način. Posmatramo kako reaguju. Delfini su na kraju povoljno reagovali na ovakav način približavanja."
     "Ovo nisu delfini."
     "Tačno je. Da." Činilo se da je ono pljuskanje oblika u laguni iznenada prestalo da zanima Cenga. Okrenuo se, s rukama pravilno prekrštenim na leđima, i poveo Vorena kroz grupu savetnika koji su ih okruživali. "Ali morate priznati da oni reaguju na određen način."
     Voren opsova. "Da li biste vi razgovarali s nekim ko vam stalno gura prst u oko?"
     "Nije baš dobra analogija."
     "Je li?"
     "Pa ipak..." uspori Ceng, piljeći kroz žbunje i palmino drveće u blistavu vodu. "Vi ste jedini koji je izneo pretpostavku o načinu na koji su oni dospeli ovde. Mislim na onu priču da su skupljeni na gomilu poslati na dugo putovanje i spušteni u ovaj okean - to je vaše mišljenje. Nikada ranije nisam čuo ništa slično."
     "Ah. Ha."
     "U tome ima nekog smisla. Ribe poput njih - da, možda su u stanju da izrađuju štampane poruke. Pokazali su da mogu da sastavljaju delove naših olupina i prave svojevrsne elektrostatičke štamparske prese - štaviše ispod vode. Ali da sagrade raketu? Brod koji putuje između zvezda? Ne."
     "Neko ih je dopremio ovamo."
     "Počinjem da verujem u to. Ali zbog čega? Da bi raširili ove bolesti?"
     "Ne znam. Pustite me da izađem na more i..."
     "Kasnije, kada budemo sigurniji. Da, tada. No, sutra ćemo sprovesti nove provere."
     "Jeste li ih prebrojali?"
     "Ne. Teško ih je pratiti. Ja..."
     "Sada ih ima znatno manje. Toliko mogu da vidim. Znate li šta će se desiti kada ih najurite odavde?"
     "Vorene, dobićete svoju priliku." Ceng položi ruku na njega - gest koji je nalagao uzdržljivost. "Znam da vam nije bilo lako ovde i na onom splavu ali, verujte mi, u stanju smo da..."
     Priđe im Đijan noseći neke listove papira. Zaštektao je nešto na kineskom i Ceng klimnu glavom. "Bojim se da su nas još jednom prekinuli. Oni incidenti od prošle noći - videli ste ih? - zahtevali su od nas, istraživačkog tima, da se pozabavimo... Pa, Amerikanci su doživeli još jedno poniženje. S lakoćom smo uništili njihove projektile."
     "Sigurni ste da je to bilo njihovo oružje?"
     "Oni se žale - nije li zaključak očigledan? Verujem da su oni, a možda i njihovi lakeji, Japanci, otkrili koliki napredak ostvarujemo. Oni bi veoma voleli da gmazove i njihove larve pretvore u svoju stratešku prednost. One poruke", mahnuo je rukom prema svežnju papira, "imaju diplomatskiji sadržaj. Japanci su mojoj vladi postavili neku vrstu ultimatuma. Ha? Možete li vi to zamisliti...!" Obrecnuo se podrugljivo.
     "Razmišljate li o tome da su njihove snage u blizini?" upita Voren.
     "Malo verovatno. Što se drugih sila tiče, međutim..." Obrnuo je oči prema Vorenu. "Jedan od naših ljudi je nestao."
     "Oh?"
     "Pretpostavljamo da se išunjao i otišao na pecanje prošle noći. Na plažu - niko nije toliko glup da bi isplovio na more sam, pa čak nijedan vojnik. Nije se vratio."
     "Hu. Skidači obično odlaze izvan grebena u zalazak sunca. Noću ne bi trebalo da ima ikog u laguni. Pecanje je ionako slabo u to doba."
     "Jedan vojnik to ne može da zna. Možda mu se prohtelo da dođe do svežeg mesa. Razumljivo." Ceng se na trenutak smrkao, a potom reče zvanično: "Uveren sam da čak i vi razumete kako je ovo deo veće igre. Kina, dakako, ne želi da upotrebi gmazove protiv drugih sila. Čak i kada bismo znali način da to učinimo."
     "Ne znam ništa o tome."
     "Ali mislio sam da ste Amerikanac."
     "Mislim da to nikada nisam izjavio."
     "Shvatam. Ako je tako, mislim da je vreme da vas podoficir Đijan isprati natrag u vašu malu sobu."








Osmi deo: U BLIZINI ROSA 128








1.
     Najdžel je polako koračao kroz stenovit hodnik. Više su mu odgovarali ovi odeljci u brodu, s nižom gravitacijom, gde je saplitanje moglo za posledicu da ima tek neznatno gubljenje ravnoteže, za razliku od prolamajućeg kostolomnog pada na nekom drugom mestu. Članovi posade lako su se mimoilazili s njim, budući da se kretao oprezno. Sada je prepoznavao tek pokojeg čoveka. Najveći deo puta od Izisa naovamo proveo je radeći u samoći i lica koja više nije viđao smesta su mu prizivala u svest imena i asocijacije. Ali jedno mu je privuklo pažnju i on uspori pružajući...
     "Najdžele", reče mu taj muškarac. "Nisam želeo da ovaj susret ispadne ovako slučajan. Potrebno mi je još nekoliko nedelja da, da se priviknem..."
     A onda kao da ga je grom ošinuo. Sličnosti su bile prevelike, pa ipak...
     "Karlota!"
     "Da budem iskren, hteo sam da ostavim pismo za tebe i Niku, ali u poslednjem trenutku nekako nisam bio u stanju da to sročim i..."
     "Ti si, ti si..." Karlota je i dalje imala onu žilavu građu, ali nekadašnji omekšavajući pregibi behu zamenjeni snopovima mišića. Lice je došlo nekako deblje, ali ispod svih tih promena neprekidno je video istu koštanu strukturu. Mišići su još proizvodili onaj isti blago prezriv osmejak, glavu je zabacivala unazad dok je govorila.
     "Pođimo odavde. Mogu da vidim da si ti... Pa, neophodno je da razgovaramo." Glas joj je bio dublja verzija starog kalifornijskog naglaska.
     Sledio ju je, zbunjen i pometen. Seli su na jednu brajdu koja je gledala na kacu sa gurkom, opervaženu žućkastom bojom. Karlota je govorila jednostavno, polako, podrobno obrazlažući svoj postupak. Nije uspevao da sledi dobar deo onoga što je pokušavala da mu kaže. Kada je počela da govori o Niki, stvari su mu postale jasnije.
     "Postoji jedna stvar između muškarca i žene", reče Karlota, "koja možda nije dublja, ali je izvesno drugačija u poređenju sa odnosom između dve žene, bez obzira na to koliko se čovek trudi da to učini..." Zastala je. "Ne dopire ti do svesti, je li tako?"
     "Ja... Čini mi se da pokušavaš da mi kažeš na posredan način da si ovo uradila zbog Nike? Da si sada moj rival?"
     "Rđav izbor reči. Ali ako baš hoćeš tako, onda, da. Uvek sam to i bio."
     "Ali ti i ja, spavali smo zajedno..."
     "Baš kao i Nika i ja."
     "Smatrala si... hoću da kažem, pouzdano znam, da je biIo dobro."
     "Da. Ali..."
     "Nemam ništa protiv toga. Slušaj, Ted Lendon je godinama spavao s nekim momkom iz bioinženjerije, a to nikada nije podrilo njegov položaj. Niko više ne daje ni pet para na to."
     "Kažeš da je to u redu, ali ono što sam ja upravo uradio..."
     "To je druga stvar."
     "Znao sam da nećeš..."
     "Kako možeš od mene da očekuješ da..."
     "Sačekaj. Samo malo, Najdžele. Slušaj, kakvog smisla ima u tome da budeš žena na ovako dugim ekspedicijama? Rađanje i podizanje dece zahteva previše vremena, a brodska populacija ionako ne sme da se uvećava preko..."
     "Teorijski razlozi."
     "U redu. Hoću da budem odgovoran za odnos. Ne samo kao pomagač i potpora. I želim da to probam. Da vidim kako izgleda biti muškarac..."
     "Hmmm.",
     "To tvoje prokleto 'hmmm'! Sediš u pozadini, procenjuješ - veoma muški, Najdžele. Pa dobro, i ja želim tako da se postavim." Ispustila je neki zvuk između mrmljanja i gunđanja.
     Najdžel se blago osmehnu. "Karlota, ima još nešto da..."
     "Karlos." Nešto je u tonu te reči nagnalo Najdžela da se nakostreši. "Ako nameravaš da se isprečiš između mene i Nike, ja..."
     "Nisam li i pre bio između vas?"
     "Ne na ovaj način, ne..."
     "Ne kao 'rival' kako si ti to šarmantno krstio?"
     "Izvrćeš ono što kažem."
     "Ne onoliko koliko misliš, ne ono što stvarno misliš."
     Najdžel reče hladnim glasom: "To ostaje..."
     "Primećuješ li u kakav se sukob ovo izrodilo? Dva muškarca koja neće da popuste ni za milimetar."
     "Zbog čega bih ja po..."
     "I ne moraš. Ja ne menjam sve. I dalje ćemo imati labavi trougao. Moj odnos sa Nikom biće drugačiji ali nema nikakvog razloga..."
     "Ne. To ne volim."
     "Želim da se suočim sa svetom kao nova osoba. Da iskusim ovo teško, glomazno telo. Nemaš predstavu kako je to." Probe radi Karlos nabra svoje debele leđne mišiće.
     I protiv volje, Najdžel upita: "Kako... je to različito?"
     Karlos se prijateljski osmehnu. "Veoma."
     
     Karlos je počeo da viđa Niku, ali nikad u Najdželovom društvu. Nika je nalazila da je Karlos privlačan i Najdžel nije mogao da pronađe razlog zbog koga bi joj zamerio što koristi prednosti koje su oduvek uzajamno usklađivali. Njihova veza, najposle, nikada nije bila potpuno obavezujuća. Ali ova teoretska perspektiva nije ni za dlaku uspevala da promeni njegovo duboko, tinjajuće osećanje srdžbe i, dakako, zavisti. Karlos je bio mlađi i živahniji; to je bio deo njegove privlačnosti. Lako je uskočio u ubrzane pripreme za istraživanje Rosovog sistema. Najdžel je provodio vreme radeći na analitičkoj mreži, no to je samo doprinelo da se još više povuče u sebe.
     Razgovarao je sa Nikom o tome. Njoj su činjenice bile jasne i u svetlu medicinske hirurgije ni po čemu izuzetne. Sloboda pojedinca da promeni pol spadala je u osnovna prava kao i bilo koje drugo. Najdžel je mogao to teoretski da prihvati, ali bi se gotovo automatski kočio kada bi pomislio na Karlosov slučaj. Bilo je nečeg u čitavoj toj zavrzlami što je izazivalo škrgut zuba, nešto što je prevazilazilo obično rivalstvo, a ipak nije sa sigurnošću umeo da odredi o čemu je reč. Kada je govorio o tome grlo mu se stezalo, a glas sušio i postajao hrapav.
     Situacija ga je zbunjivala, a posebno zbog toga što je izgledalo da niko, pa čak ni Nika, ne uzima neobičnu Karlosovu pojavu ozbiljnije od prolazne, ne naročito zanimljive teme za ogovaranje. To se vrtelo u razgovorima njihovih prijatelja nedelju ili dve, da bi zatim iščezlo u opštoj halabuci oko Rosa 128.








2.
     To je prilično bledunjav mali insekt, jedva da možemo razaznati poneku od njegovih planeta u optičkim instrumentima... Ali dole, u zoni infracrvenih zraka, hvatam puno od dveju planeta Zemljinih razmera, izgleda kao da obe imaju visok albedo
     Voleo bih da izviđamo neku zvezdu poštene veličine, ova prokletinja je mala kao Ra i ima mnogo rasplamsavanja oko nje, pogledaj one velike mrlje svuda po koroni
     Trebalo bi da je varijabilna, sve male zvezde su takve te, prema teoriji, onu planetu Zemljinih razmera treba da karakterišu veliki obrti u vremenskim prilikama
     Ne izgleda povoljno za postojanu biosferu na ovima
     Spoljašnje planete su veličine Saturna, s mnoštvom meseca i dva prstena, ima nekoliko asteroida između tih dveju... čini se da je posredi prilično standardan obrazac... Ne znam zbog čega bi Izisov čuvar upravio signalni snop na ovo mrtvačko mesto, možda je greška, a, Najdžele? Sačekajmo dok ne dobijemo povratne efekte
     Imam jednu sliku, evo, daaa, pogledaj tu prvu zemljoliku, nema nikakve atmosfere, visok albedo, mora da je gola stena, imaš infracrveni snimak druge, znam da taj senzor nije sasvim ispravan, pa ipak, čekamo prokleto dugo Dolazi sada, čini se da je možda 178 Kelvinovih stepeni, prilično hladno, ali očekivali smo, računajući s onim tričavim suncem, da će biti toplija, zacelo ne hvatam ništa drugo Nešto ugljendioksida, malo amonijaka-možda puno leda i snega
     Spusti malo desni teleskop, ta refleksija skače na sve strane kada ga prebacim na uzan snop, mora da to znači da ima mnogo reflektujuće površine, ledena polja, kladim se
     Nema nikakvih znakova bioaktivnosti u toj atmosferi, mutna je kao voda u sudoperi Gravitacione blende nam poručuju da izgleda prilično bez veze, nema tu iznenađenja Ovoliko prokleto putovanje i ništa osim smeća Znali smo od početka da je sa ovim M-zvezdama čabar
     Očekivati od njih biosferu isto je što i tražiti ružu u tegli sa džemom
     Hladna je kao kurvine bradavice, a mi se nalazimo godinama udaljeni od bilo čega zanimljivog čak i kada bismo imali snage da stignemo tamo
     Ted, nismo izgubili svu potisnu snagu, mogli bismo da uzmaknemo, da naprosto obiđemo Rosov sistem i nastavimo dalje
     Voleo bih kad bismo mogli da skupimo par meseci i postignemo brzinu blizu svetlosne umesto što se džombamo ovuda, oko ove kutije s ledom
     Bolje požurite s tim, ako treba to da uradimo, reaktivne mašine su nadomak kritičnog prelaza Ted
     Tako mi pakla, mi još nismo završili s proračunom
     Kladim se da tu neće imati šta da se vidi Ništa živo u svakom slučaju
     Zajebimo ovo, velim vam
     Neophodno je glasanje na nivou broda da bismo mogli da uradimo nešto tako
     Ma nemoj, pravilo glasi da rukovodioci sektora mogu da odlučuju u škripcu, a ovo je zasigurno takav momenat
     Dženet šalje zvaničan zahtev egzobiologa, ukoliko procenjujete da ovde nema života
     Aleks, ti si još u mreži - jesi li? - Aleks? - Nije uključen
     Pa zanemari ga, nemamo vremena
     Ne, ne mogu da donesem odluku - uz pristanak rukovodilaca sektora - dok ne čujem Aleksovo mišljenje
     Velike radio-antene nisu potpuno razvijene, pa ipak ja ne vidim
     Ted, ovde Aleks - oprosti, imali smo nekih teškoća sa antenom na krmi, ali sada imam kartografisan spoljašnji deo Rosovog sistema, veliki gasni džin, i ima još nečeg tamo, što sadrži puno metala
     Požuri sa izveštavanjem, potrebno mi je još pojedinosti
     Tede, ovde Najdžel, nisam za to da odustanemo tako rano
     Hriste, ne slušaj ga, ovde Egzo-bio, Tede, slušaj, on naprosto pokušava da razvuče vreme susreta da bi dokazao svoju teoriju, u koju više niko ne veruje, ovo je poslednje ura za njega, u svakom slučaju kažem ti da smesta otperjamo, Aleks
     Da, možemo da prikupimo ostatak podataka u odlasku
     Već imamo dobar deo minimuma
     Ne dajem pet para na minimum izvršenja, čekaju nas godine putovanja. Hriste, šta onda znači par meseci pride
     Vrati se u komoru, Najdžele, učini nam tu uslugu
     Da se razbaškarite, a? Tede, apelujem na tebe, nemoj
     Gospodo, imamo možda deset minuta da odlučimo, da damo gas do daske ili isključujem pogon
     Hriste! Aleks, vidiš li još šta?
     Hvatam neku vrstu metala na jednom od meseca oko gasnog džina, to je sve što u ovom času mogu reći, izgleda veoma sjajno u radio-refleksivnosti, ali to je sve što mogu da kažem
     Rukovodioci sektora, ovde Ted, razmatram zahtev egzobiologa, da li je još šta ušlo u međuvremenu
     Znaš, dobra je ideja da pustiš da reakcija traje, za svaki slučaj, mislim na to da je najveća mogućnost kvara u fazi starta
     Daa, imaj to na umu, Tede, svaki put kad isključujemo pogon izlažemo se riziku
     Ma slušaj - do đavola! Ne možemo da nadignemo dupe samo zbog toga što su se neki kretenski inženjeri uzjogunili
     Smiri se, Najdžele, slušaj, ima li još kakvih podataka, pre nego što
     Daaa, ućutkaj tog starog bogalja i izvuci nas iz ove pišaonice
     Čini mi se da je prilično jasno da smo videli već puno ovakvih sistema preko sondi
     Gravitacione blende su nam dovoljno rekle o ovome, štos je da priđemo bliže
     U redu, ovde Ted, pošto sam razmotrio brodske sisteme, mogu da kažem da ima logike u tome da prištedimo malo vremena
     Aleks, ima li kakvih novosti
     Baci peškir u ring, Najdžele, tako ti boga
     Hej, izgubio sam refleksiju
     Šta je sad
     Uopšte nema radio-refleksije od onog meseca, naprosto se ugasila
     Proveri da li se antena ispraznila, Aleks, verovatno je to posredi
     Nije, i dalje dobijam dobre radio-slike gasnog džina, nema nikakvog slabljenja u sistemu, rekao bih da je ta stvar jednostavno nestala
     Mora da je avetinjska slika posredi, zaboravi na nju
     Takva mogućnost ne postoji, imao sam je sigurno, veliku kao tvoja usta i dva puta toliko široku, čak sam imao i spektar pre no što je nestala
     Koliko se brzo taj mesec okreće, Aleks?
     Da vidim, ne mnogo, ne vrlo sporo, sputan je plimom, to je objašnjenje
     Onda je nešto bilo u orbiti oko tog Meseca, to je jedini način da tako brzo nestane. Naprosto je sklizulo iza horizonta kad se gleda odavde
     Moguće da je to, ali
     Moguće je do đavola da misliš na nešto drugo Pa ah, ja
     Tede, moraš nam omogućiti da pogledamo šta je to
     Do đavola to: mora! Ne moramo da učinimo ništa sem ako većina
     Nema vremena za to
     Do đavola - slušaj, ovde Ted. Zahtevam brzo glasanje
     Pet para ne dajem na glasanja, ovo je naučni projekt, čoveče, a ne
     Aleks ovde, slušaj, mislim da vas je tu ulovio,
     Ted, naš zadatak je da proučavamo, a ne samo da nadziremo, i moguće je da je ta stvar izašla iz vidnog polja, što govori o prokleto čudnoj konfiguraciji, bez obzira na to da li je posredi artefakt ili ne
     Slušaj, preskočimo ovaj radio-signal, u prilici smo da prištedimo silne mesece i da se ne brinemo za rutinu ponovnog aktiviranja pogona
     Daaa, ko želi da bude taj koji će otići tamo da guljači kamen dok se vi ostali igrate astronauta
     Smirite se, slušajte, ovde Ted, i ja - pa direktive mi ne ostavljaju izbor
     Prokletstvo
     Moraćemo da pogledamo to nalazište
     Aleks, ispada da smo zajebani, ja ću
     A ja tražim da uđemo u randevu-orbitu blizu gasnog džina
     Jebeno, eto šta je to
     Daaa








3.
     Kiša je domosila mirise bašte - nektarina, hrskavog zrnevlja, sveže prekopane zemlje, mešajući ih i potčinjavajući ih. Najdžel je za trenutak zastao u svom kostobolnom radu i bacio pogled prema pramcu broda, gde se životna sfera skupljala u jednu golu tačku. Bilo je to kao kad biste piljili u donju površinu trošnog kamena, preokrenutu spiralu koju vrti neki veliki pauk.
     
     Proteglio se da bi olakšao leđnim mišićima. Ah. U poslednje vreme jedva da je mogao da sastavi sat ovakvog rada. Rekao je Niki da se mane komentara o njegovoj opštoj nesposobnosti za fizičke stvari, da ne pribegava podrobnijem ispitivanju njegovog zdravstvenog stanja. Ali on je zapravo voleo ovo prevrtanje tla, ovo 6CO2+6H2O koje je davalo skrobasto C6H12O6 + kiseonik da ponovo sagori na brodu, baš kao i na nebesima. Budući da je pogon bio isključen, za inženjere nije bilo spremnih ultravioletnih zraka, koji bi im osvetljavali silaženje u optičku oblast, tako da su ponovo koristili fosfor razapet duž ose nulte gravitacije. Ti svetleći konopci odavali su oštar sjaj, koji je njemu bio neprijatan, ali biljke su lepo rasle pod njim - listu je svejedno gde će uzeti svoje fotone.
     Lanser je pravio veliku petlju kroz sistem Rosa 128, prilazeći unaokolo na randevu sa gasnim džinom i njegovim zanimljivim mesecom. Više mu je odgovaralo da provodi vreme izvan tandrkanja operativne mreže.
     Vratio se otkidanju zaperaka s paradajza. Po njegovom mišljenju prvorazredna vrlina veštačke biosfere sastojala se u odsustvu korova, jer bi ovo inače bio gorak posao da...
     "Mogu da čujem stenjanje na sto metara razdaljine", reče Ted Lendon.
     Najdžel se uspravi što je brže mogao bez bolnog treptanja i osmehnu se: "Volim da radim dok me znoj ne oblije."
     "Nedostajao si drugarima na mreži jutros."
     "Nadam se da ste mogli nekako bez mog gunđanja."
     "Dobili smo najnovije snimke onog meseca."
     "Doista?"
     "Standardan satelit gasnog džina. Čudne ljubičaste boje. Određene mase tektonskog leda koje stvaraju grebene. Prekriven dubokim i čestim kraterima."
     "Kao Ganimed." Nije spomenuo da se nekoliko sati pre mreže uključio u kartografsku subrutinu i neposredno uzeo podatke.
     "Daaa, čini se da je tako. Bio si ipak u pravu u pogledu asteroida koji se nalazi u njegovoj orbiti."
     Najdžel je nastavio da bere paradajz. Ted čučnu i otkide nekoliko zrelih komada. "Velika ljuska od duročelika na jednoj njegovoj strani", reče on gotovo nehajno.
     "Čuvar, dakle."
     "Izgleda da je tako. Reklo bi se da doprinosi dvosmislenosti Volmslijevog zakona."
     "Hmmm. Čuvar je tu, ali ipak nema krunskog dokaza da je taj mesec ikada bio sedište života?"
     "Smanjiće tvoj uticaj na mrežu. Prvi čist slučaj da smo se upustili u proveru tvog pravila i promašaj."
     "Ako je tako, onda mi je drago što nisam bio prisutan."
     "Daaa."
     "Kao kad bi čovek došao na recepciju luksuznog hotela i utvrdio da mu je rajferšlus zakačio đoku."
     Ted se nasmeja.
     "Slučaj je ipak vredan proučavanja, a?"
     Ted se uspravi i stade da promatra paradajz sa izrazom zamišljenosti na licu. "Nisam zbog toga došao ovamo." Uzdržljivo je odmerio Najdžela.
     "Oh?" Najdžel takođe ustade, zadovoljan što su prebrodili poteze iz otvaranja.
     "Karlos mi se žali da si prilično tvrd kada je njegov slučaj u pitanju."
     "Možda je Amerikancima lakše. Sveštenici visoke tehnike, bez obzira kud vodi, i sve u tom stilu."
     "Ne misliš li da možda preteruješ?"
     "Moguće." Uvek je bilo najbolje ostaviti jedan prostor neodređenosti zarad kasnijeg kompromisa kada sagovornik iznese svoj stav.
     "Nisi prvi koji se sa tim suočio, znaš li to."
     "Istina je."
     "Mislim da bih voleo ako bi ti pristao da se podvrgneš izvesnoj ambijentalnoj terapiji. Dobili smo prošle godine neke sasvim nove putem prenosnog snopa sa Zemlje."
     "Pa", reče Najdžel vedro, "to mi se čini posve mogućim."
     "Ne samo mogućim", reče Ted mirno, stavljajući naglasak na svaku reč. "Ti znaš da ja ne volim da idem dalje od davanja predloga, no naši numerički sociometričari vele da ta vrsta stvari ume da izmakne kontroli."
     "Jedva da bih pomislio..."
     "Upraznio sam jedno mesto za tebe." Ted se široko osmehnu. "Nema smisla da naš građanin broj jedan čeka, a?"
     Najdžel se takođe, usiljeno osmehnu. "Baš tako."
     Ted ga potapša po leđima. "Hajde da popijemo nešto."
     "Trebalo bi da završim..."
     "Pusti to sad. Već si izgurao pun sat."
     Najdžel se suvo osmehnu. Ted je, dakle, i to pratio. "Baš tako."
     Najdžel je dozvolio da ga zaključaju u kabinu 'svih oseta'. Pokušao je da ih ubedi da mu ne priključuju medicinske senzore i transduktore, ali je osoblje navelo njegovu vremešnost kao razlog za preduzimanje mera predostrožnosti. Terapijske seanse bile su poverljive, znao je to, tako da je posle dužeg razmišljanja zaključio da mu medicinski podaci neće nauditi. Oni su naprosto želeli da se uvere da nije preterao u samostimulisanju.
     Osetio je kako lebdi, oslobođen svih osećaja. Ovo će potrajati svega nekoliko časova, a potom će moći da se vrati na posao. Osetio je kako se utaknuti kablovi aktiviraju, spojeni neposredno sa senzorskim zonama njegovog velikog mozga. Padao je - sve brže i brže u nešto daleko dole...
     Sedenje. Sedenje u pletenoj stolici. Ispunila ga je tromost. Dodatna težina, trbuh, tesna odeća. Svrab na desnoj butini. Prostorija se postepeno obrazovala pomaljajući se iz magle.
     Gleđosani stakleni zidovi, pločice na podu, zveket dok kelneri uklanjaju tanjire sa obližnjih stolova. Bledožuta svetlost. Ukus putera s belim lukom u njegovim ustima. Glatka imitacija elegantnog stolnjaka pod levim dlanom. Žamor razgovora u pozadini. Vlažnost je pridavala težinu svakom dahu. Jedna žena preko stola, privlačna, razgovarala je (iznenada je shvatio) s njim...
     
     "Ne radimo ništa", reče Helen.
     "Videli smo štošta", promrmlja njen muž braneći se.
     "Ruševine Berkleja, Spomenik kostima, korita potoka", reče ona. "Zatim smo večerali i otišli u krevet. To je sve. A epizoda u krevetu i nije neka velika atrakcija, šta ti misliš?"
     "Ali sinoć smo išli u Kaza Sigmu..."
     "Da nisi bio sa mnom, pronašao bi ti, znaš već, neka mesta."
     Robert je morao priznati da je ovo bila sušta istina. Pretvarao se da je usredsređen na ispijanje poslednjeg pića, promatrajući je u međuvremenu kroz stisnute očne kapke. Sredila je danas kosu, tako da je izgledala svetlija i duža nego obično, a meka mesečeva svetlost stvarala je utisak bujnosti. Nije mu se to preterano dopadalo. Pripremajući se za ovo veče uspela je da uz pomoć krema koži prida pomodno bledilo, ali je to ovde, u suncem opaljenoj Kaliforniji delovalo neubedljivo, jer se znalo da je veštačko. S druge strane, možda to i nije bilo značajno u datom trenutku. Tanke crte razdraženosti oko njenih usta davale su ton čitavom izrazu lica. Činilo se da malo šta može da uradi u tom pogledu. Jedan sat po udešavanju lica vratili su se, jednako loše raspoloženi kao i pre.
     "Pre nego što smo pošli na ovaj put rekao si mi da ćemo ići u začinsku kupku."
     "Ne, ovde, Helen. To je protivzakonito. Sačekaj dok ne dodemo u Japan."
     "Pa dobro, i ovde mora biti takvih mesta."
     "Prljavih ima, to da. Amerikanci bi zurili u nas. Posebno u tebe. Oni tamo ne odvode svoje žene. Amerikanci su kruti. To je smešno, znam, ali..."
     "Ti si krut."
     Rešio je da izbaci svoj glavni adut. "Ta mesta su puna insekata. Amerikanci ne mare za njih."
     Zatreptala je. "Kad bih bila sama na jednom ovako egzotičnom mestu, budi uveren da bih išla svuda."
     "Igranka na motociklima..."
     Pogledala ga je podrugljivo. "Neumesno. To je za turiste."
     Počeo je da zapaža njenu srdžbu. Potrošio je pozamašnu svotu da bi je poveo sa sobom na ovo poslovno putovanje. Prečesto ju je ranije ostavljao samu kod kuće. U poslednje vreme savest ga je pekla zbog toga. Pre par decenija njihov brak je bio stožerna činjenica njegovog života, potpuno ispunjenje. Ta osećanja su iskopnila. Uklinčio se u međuvremenu u surovi takmičarski svet muškaraca. Naslađivao se osećajem žestokih sudara, opojnih pobeda posle izuzetnih napora.
     Osećao je, ipak, obavezu prema njoj. Ali pokazalo se da je putovanje sa ženom koju ne volite gora stvar od življenja sa njom.
     Dokrajčio je piće i lupnuo čašom o mermernu ploču stola. "Zaboga", reče ona iznenađeno.
     Ustao je. Stolica je hrapavo zastrugala i jedan kelner se trže i brzo priđe. Robert mu odmahnu rukom. "U redu", reče glasno. "Pronaći ću nešto. Neko mesto koje tebi odgovara." Gotovo da je ispljunuo poslednje reči.
     Robert napusti nakinđureni hotel i krenu peške niz Ešbi. Osećao je neku unutrašnju vrelinu, da li od jela ili od besa - nije umeo da kaže - te je brzo koračao. Nije primetio jednog sićušnog čoveka koji mu priđe otpozadi i stade da hoda naporedo s njim. Taj čovek reče unjkavim glasom: "Tražite nešto?"
     Robert zastade. "Imam vlastitu ženu", bilo je sve što mu je tog časa palo na pamet.
     "Onda nešto za predjelo?"
     "Šta?"
     "Dečaka?"
     Preplaviše ga snažne uzburkane emocije. Odgurnuo je spodobu i podigao jetku, nerazgovetnu galamu.
     Udaljio se brzo dok su mu stopala šljapkala po mokrom kamenom pločniku. Prošao je dva bloka. a da nije video nijednu neonsku reklamu ili neku prljavu radnjicu.
     Neko ga potapša po ramenu. Okrenuo se i ugledao onog istog suvonjavog tipa koji se sada držao na pristojnoj razdaljini. Na licu tog čoveka počivao je izraz učtivog, mudrog samopouzdanja.
     "Senso?" upita on.
     Robert zastade ustanovivši na svoje iznenađenje da više uopšte nije ljut. Osećanje srdžbe iščilelo je u toku hodanja.
     "Koliko?"
     Računajući taksi i ovog tipa kao vodiča, cena se popela na preko hiljadu jena. Po izrazu čovekovog lica Robert je znao da je to više od uobičajene ulične cene, no to nije bilo važno. Ovo će obezbediti prost način da preseče Helenino torokanje o 'mestima', a moglo je da ispadne i zabavno. Ako ništa drugo sigurno zabavnije od 'živih' stvari dostupnih u poslednjih nekoliko godina. Krenuo je natrag da pokupi Helen.
     Njih troje uputiše se na sever u Ričmond preko jednog glibavog kanala prekrivenog slanom korom, koji se protezao severno od mrtvaja. Taksi je brektao vijugavim ulicama i zaustavio se ispred jednog oniskog bungalova osvetljenog spolja mutnim narandžastim svetiljkama. "Savršeno avetinjski", promrmlja Robert sebi u bradu, ali Helen ne reče ništa.
     Krenuli su uz škripave drvene stepenice i zašli ispod izbušene ploče solarnog kolektora koja je jednom polovinom štrčala preko krova. "Da li je ovo zebeleženo u turističkom vodiču?" upita Helen i uhvati ga za ruku.
     "Dabome da nije", reče on kruto, odmičući se od nje. "To je ovde protivzakonito."
     Nespretno koračajući preko podova zastrtih linoleumom prošli su kroz dve prazne sobe. Vodič gurnu ključ u bravu i zid se glatko razmače. Prispeli su u jednu prostoriju osvetljenu crvenim svetlom sa dve uglačane istovetne stolice ućuškane među splet elektronske opreme. Jedan tehničar ustade sa kauča odakle je gledao 3-D. Imao je izraz dosade na licu. On im pomože da se smeste u stolice. Oprema je izgledala srazmerno nova. Imala je ugodne priključke za glavu, kakve je Robert viđao u evropskim reklamama. Njegovo mišljenje o ovom mestu se popravljalo. Helen je povikala kada joj je tehničar spojio kablove s vratom i zglobovima, ali se ubrzo umirila i pripremila za prvi film.
     Taj prvi bio je zagrevanje, erotsko predjelo. Jedan sredovečan muškarac sreće neku mlađu ženu u restoranu. Posle nekoliko oveštalih fraza o socijalnim razlikama oni odlaze u njen stan. Senso se sastojao od dugačke predigre i nešto malo fantaziranja premda su grafički dalovi bili ubedljivi i jaki. Osetio je kadifni dodir ženine kože, slađano previjanje mladih mišića, onaj mošusni miris, usijavanje pohote kod muškarca. Robertu se komad sve u svemu svideo, iako ga je ženina frizura podsećala na nekog koga je poznavao i to mu je prilično pokvarilo asocijacije. Pretpostavljao je da je vodič namerno odabrao ovo, jer je muškarac prilično ličio na njega, a korišćenje mlade žene trebalo je da udovolji stvaranju auto-slike za obe strane. Osmehnuo se prozrevši ovaj predumišljaj.
     Kada se komad završio, ustanovio je kako pomalo dahće da bi posle par časaka rekao: "Odgovarajuće", baš kao da je sam iskusio ono što je gledao.
     "I to je sve? Nije mnogo..."
     "Ne, ne, glavno jelo tek sledi."
     Započelo je. Scenografija: jedna stara ulica u sumrak. Neki čovek prilazi ženi koja čeka autobus. Žena na sebi ima prilično mnogo odeće kao i čudan ukras na glavi koji je barem tri decenije u raskoraku s modom; on joj senči lice. Sledi kraći razgovor. Dosta toga je saopšteno kroz muškarčevo šepurenje i ženin izbočen kuk, te izmenu uspaljenih pogleda. U bledim tragovima sunčevog zalaska lica su im skrivena, a ulična svetiljka otkriva samo sugestivne nijanse njihovih izraza, određujući ton nakupljajuće erotske energije.
     Ona reaguje na naginjanje njegove glave i mrmljajuća izvinjenja. Robert uživa u ovom laganom nenametljivom udvaranju. Dopada mu se osećaj vitkog mišićavog tela. Čovek poseduje fino izbrušenu napetost, čvrstinu i pritisak koji nestaju sa godinama.
     Prelaze kratku razdaljinu do njegovog stana. Unutra ima atmosfere koja je primerena elastičnom, prisnom maniru vlasnika. On se skida prvi otkrivajući valjkasta prsa i gustu crnu telesnu dlaku. Raspored osvetljenja doprinosi tajanstvenosti žene u trenucima kada se ona spušta na krevet. U njenom ponašanju oseća se lebdeće uzbuđenje.
     Čovek baca pogled na obližnje veliko ogledalo. Ovo ima za cilj identifikaciju s karakterom, ali je Roberta potresao snažan trzaj prepoznavanja kada je ugledao to lice. Zakrabuljeni izgled onog muškarca otrcana sofa u uglu, poznati francuski akvarel blizu ogledala...
     Čovek se upušta u predigru između ženinih nogu, a vlažan osećaj postelje dopire do Roberta dok se hrve sa sećanjima.
     Zaboga. Pomisao na Suzan koja nadmašuje upliv sensoa, iznenađuje ga. Čovek je delovao. Odviše sirovo za mene, pomislio je uzbuđeno, nadajući se da će se probiti kroz navalu oseta. Voleo bih da ovo prekinem.
     Čovek je činio pokrete s razrađenom veštinom. Da, pomisli Robert u sebi, to je bila veština, tehnika. Čista tehnika. U to vreme mislio je da je posredi strast isto tako puna i nova kao što je bila ženina. Nije uzimao u obzir činjenicu da je muškarac valjkastog grudnog koša šest godina stariji od nje i daleko prefinjeniji.
     Ne. Želim da ostanem. Koncerctriši se. Može ti pomoći, zaključila je suvo.
     Stvarno mislim...
     Ne. Ako ti prekineš ova stvar se zaustavlja, zar ne? A ja želim da nastavim.
     Robert je znao da može da istrgne gajtane i okonča ovo. Posegao je rukom za vodovima, zgrabio jedan i zastao. Nešto je u njemu tražilo da se ovo dogodi. Stara sećanja su se uskomešala.
     Čovek je zagrlio kadifastu ženu, a njegove ruke izvodile su vešt rad na njoj. Ta žena - devojka, zapravo, okrenula se na bok na njegov zahtev. U njenim pokretima uprkos veštačkoj situaciji, bilo je očevidne svežine. Da bi učvrstila Heleninu identifikaciju ona se pogleda u ogledalo.
     Osetio je brz blesak Helenine iznenađenosti.
     To je - ona je - ti!
     Bila ja. Pre više od trideset godina. Devojka gladi tamno mišićavo telo, Roberta zahvata drhtaj uzbuđenja koje naglo raste u Manuelu, muškarcu.
     Ali ja - nikada mi nisi rekao - sve ovo...
     Sreo sam te mnogo kasnije.
     To lice, tvoje lice - čak i u ovom dobu, i uz promene, mogu da vidim da si to ti.
     Promenio sam se što sam manje mogao. Oslobodio se viška kilograma, promenio hormone...
     Sve ovo vreme...
     Da.
     Mogao si da mi kažeš...
     Ne, moja promena mora da bude potpuna. Nema gledanja unazad.
     Zbog toga, dakle, nisi mogao da imaš dece. A ja sam mislila...
     Da.
     Moj bože, mislim da ne mogu...
     Ali navala osećanja oduzela joj je moć govora. Robert je osećao kako ga zahvata isti talas ritma, ali mu se nije suprotstavljao. Vreli i oštri krici minulih decenija ščepali su oboje. Ovo je potrajalo nekoliko neizdrživo dugih trenutaka, dovodeći ih do grozničavog, uzdrhtalog, simuliranog vrhunca.
     Slike su iščezle u tišini koja je usledila, a nestalo je i onih peckavih oseta. Ostala su samo dva ljudska bića u izlizanim stolicama, s kablovima koji su se klatili.
     Nisu izmenili nijednu reč dok je Robert isplaćivao onog čoveka. Ćutanje je potrajalo sve dok nisu ušli u taksi koji ih je povezao prema hotelu.
     "Pa to je odvratno", reče Helen. "Saznati na ovaj način..."
     "Sada je to obična stvar."
     "Ne među ljudima koje mi znamo, ne..." Zamukla je.
     "Morao sam to da prikrivam. Preselio sam se posle toga u Čile, gde niko nije znao da sam se podvrgao Promeni."
     "Kako, kako ti je bilo ime?"
     "Suzan."
     "Shvatam", reče ona krutim glasom.
     Šta je očekivala, pomislio je gorko. Da sam preobratio Robertu u Roberta kao u nekoj jeftinoj šali?
     "Bio si, dakle, od one vrste žena koje su radile takve stvari za senso."
     "Da, za njega sam bio."
     "On je bio odvratan."
     "Bio je hipnotičan. Sada to shvatam."
     "Morao je biti takav kada te je privoleo da radiš onako ponižavajuće stvari kao..."
     "Da li je veće poniženje raditi takve stvari, ili osećati potrebu da ti one pomognu?"
     Lice joj se zateglo i ona zažali zbog svojih reči. Rekla je ogorčeno. "Nisam ja ta kojoj je potrebna pomoć. I nije nikakvo čudo - ti nisi stvarno ono što svi misle da jesi, je li tako?"
     Prenebregao je njen ton. "Dobro sam izgurao. Nisi imala nikakvih primedbi, koliko se sećam."
     Sedela je ćuteći. Taksi je zviždao kroz mutno osvetljene ulice. "Izdao si me."
     "Sve se to dogodilo davno pre no što sam te upoznao."
     "Da sam znala da si bio takav, tako neuravnotežen kao..."
     "Doneo sam ipak odluku. Morao sam."
     "Zbog čega. Mora da je taj čovek imao..."
     "On..." Robert zauzda sebe. "Voleo sam ga."
     "I šta se dogodilo s njim?"
     "Otišao je. Napustio me je."
     "Nisam iznenađena. Svaka žena koja može..." Uzdrhtala je a izraz treperavih, sukobljenih emocija pređe joj preko lica.
     Taksi se zaustavio pred hotelom. Jedan prosjak hramajući izađe iz senke, moleći. Rabort ga otera. Koračali su put sobe bez reči. Koraci su im odjekivali u starom popločanom hodniku. Kada su ušli, on skide sako i oseti kako mu srce udara.
     Okrenula se odlučno prema njemu. "Hoću da znam kako je to bilo. Zbog čega si..."
     Presekao ju je rečima: "Taj postupak je u to vreme bio grub. Manuel me je napustio. Mislio sam tada da je prestao da me voli, ali gledajući unazad, osećajući to večeras..."
     "Da?"
     "Ne znam. Možda me se naprosto zasitio."
     "Ali nešto te je nagnalo da..."
     "Da. Sada je sve to tako daleko od mene, da ne mogu da budem siguran šta sam osećao. Kao da se između mene i onog sensoa isprečila nekakva magla."
     "Nisi prepoznao situaciju sve dok...?"
     "Ne, nisam. Prošao sam kroz dve godine drogiranja, terapije, punkcija. Puno toga sam zaboravio. Napetosti u mom telu..."
     "I dalje ne... možda je taj čovek, bio je tako slatkorečiv, mora da ti je činio razne stvari da bi ti probudio želju za promenom..."
     Robert zavrte glavom. Iznenada se obrnuo i otišao u kupatilo. Ostao je dugo tamo, tuširajući se i puštajući da mu vrela voda spira ovo veče, sve dak mu koža nije postala ružičasta. Spustio je pogled na svoje telo, razmišljajući o tome šta su godine učinile njegovim mišićima i koži. Bilo je teško, glomazno i izgledalo mu je kao kakva neobična mašina. Pitao se šta bi se dogodilo da ona devojka obavijena maglovitim sećanjem nije...
     Kada se vratio u spavaću sobu, svetla behu pogašena. Ušao je polako i nesigurno u krevet i začuo suvo šuštanje čaršava.
     "Dođi", reče ona.
     Ispružila se prema njemu. "Bio si... bio si mi dobar muškarac." Ispitivački dodir. "Mislim da ne mogu da te krivim zbog tvoje prošlosti, koju si izbrisao... još pre no što smo se..."
     Poljubio ju je. Mrmljala je: "Tada si bio slabiji, znaš. Mislila sam da je to zbog tvoje mladosti, neiskustva. Ali si kasnije ojačao. Bila sam iznenađena. Sećaš li se?"
     Shvatio je na šta je ciljala te reče: "Zahvaljujući tebi."
     I to beše istina. Počinjala je da shvata da je ona bila ta, u slavnim, prvim godinama njihovog braka, koja je od njega, zapravo, napravila muškarca. I ovo otkriće oslobodilo ju je smutljivog kovitlaca emocija.
     Pokušala je načinom na koji je to činila toliko puta ranije. Neočekivano, naišla je na izvestan odgovor. Duboka osećanja sensoa verovatno su provalila u njega i otkrila neki rezervoar.
     Vlažna vrelina brzo je rasla u njoj i on se upusti u igru, izvodeći stare pokrete za koje je znao da su efikasni. Dah joj se i dalje ubrzavao. Jedan deo u njemu održavao je blagu zainteresovanost, dovoljnu da njegova predstava izgleda ubedljiva. Dahtala je i sve više dahtala. Nešto je večeras uticalo da se njen kovitlac osećanja zgusne u ovaj čin, nekakvo galicavo uzbudenje izbilo je iz ovog sensoa i šoka. Sada je reagovala na njega kao da je bio nekakva egzotična stvar.
     Robert se iznenada seti Manuela. Gospode, nadam se da je sada mrtav. Bolje bi bilo kada bi i sama mogućnost njegovog postojanja bila zauvek izgnana iz života. Terapija je utulila i izbrisala Manuela. Terapeuti su bili veoma uvereni da je sve u najboljem redu.
     Helen se revnosno pamerala ispod njega, pokušavajući da izazove strast koju više nije mogao da oseti. Hriste, pomislio je. Osetio je za nju jedno novo razumevanje, pitajući se kakvu je potporu ona mogla da pronađe u ovom.
     Odjednom je doživeo sebe nadvijenog iznad ispropletanih tela koja su delala u postelji. Gledao je strast iz visoke ali ne i nipodaštavajuće perspektive, dvostruku viziju samog sebe. Bilo je to kao umnožena slojevitost oseta koju ste doživljavali u sensou, osećaj da ste više osoba u istom času. Samo čudnije, dublje.
     Video je da je običan događaj parenja obavijen aurom, različitim oreolom asocijacija za svaki pol. Čin esencijalnog samoodređivanja. Odista je bilo teško izraziti u kojoj meri je ta razlika bila duboka.
     Prođoše ga žmarci i on još jednom pomisli na Manuela. Ona sjajna, lakoverna devojka tamo - stravično je želela Manuela. A kada ju je ovaj ostavio, jedini način da ga zadrži bio je da pokuša da pobegne od sebe na onaj neobičan način i postane ono što je želela da zadrži.
     Helen jeknu i priljubi se uz njega kao da traži zaklon u ovoj privatnoj oluji, a zatim ispusti iznenadan prodoran krik. Pogladio ju je, obrisao joj čelo i po prvi put za mnogo godina ponovo je u Helen i onoj davnašnjoj devojci, uistinu video drugu stranu široke, mutne reke koju više nikada nije mogao da pređe.








4.
     Najdžel je drhtao. Ova drama je bila jaka, bliska, prisnija od bilo čega veštačkog što je ikada doživeo. Beše očigledno da su odabrali dramu podešenu prema njegovom dobu, njegovom polu - a onda izvukli ćilim ispod njega, uzdrmavši njegova očekivanja.
     On nije bio u toj meri umoran, otupeo muškarac pa, ipak, ipak, bilo je tu nečega... Čak je i naglasak vukao pomalo na britanski, svojstven onima koji su dugo, decenijama živeli u inostranstvu, što je upravo bio Najdželov slučaj. Da, bio je to prokleto tanano podešen komad. I nimalo zabavan.
     Ali zabava i nije bila cilj. Uz zaslepljujući osećaj pakreta sve se menjalo, mešalo i preobličavalo.
     On je bio žgoljavi mali čovek koji lovi mušteriju u sumornoj ulici Berkli. Najdžel oseća kako klizi ulicom približavajući se zdepastoj rasejanoj prilici i izgovora: "Tražite nešto?"
     Od tog časa drama se razvijala kao i pre, omogućavajući Najdželu prilično udaljen ugao gledanja na događaje, dozvoljavajući osećanjima da se izliju...
     A onda još jedan uskovitlan zamućen prelaz. Najdžel postaje Helen.
     "Ne radimo ništa", kaže on i oseća rastuću naprasitu razdraženost. Zna šta sledi, pa ipak ga osećanja koja mu dotiču od zamišljene Helen diraju. Događaji ga nose dalje. Robert se krčka u svojoj suzdržanoj srdžbi, započinje senso, Helenin šok ga probada...
     I video je da je problem isti kao i njegov, s Karlosom. Ali još i gori. U njemu je bilo izdaje, šupljeg osećanja da se tlo otvara pod Helen. Ona se upinjala da jasno sagleda svoju prošlost. Sve što je osećala, svakog dana, sada je značilo nešto drugo. Ovaj uzdržani stranac pored nje u uglačanoj stolici znao je sve o njoj, ali je prikrivao istinu o sebi - njoj - svakog dana njihovog zajedničkog života. Helen ga je pomilovala, primila u sebe, prihvatila i naslađivala se njegovom muškošću, sve bez ijedne primisli...
     Helen se batrgala u tami pokušavajući da pronađe oslonac. Ona će morati da počne iz početka, da nauči da prihvata Roberta kao nešto što je više ili manje od onoga što je ikada pomišljala, da natera sebe...
     Najdžel se otrgao iz ovog penušanja osećanja. Pritisnuo je dugme s natpisom Bekstvo i onaj zamršeni svet namah iščeznu.
     Otvorili su stražnji deo kabine i njega preplavi sveža svetlost. Izmigoljio se napolje. Pomoćnici su se profesionalno osmehivali. Ignorisao je njihove tople, prijazno modulirane glasove, njihova ljubazna pitanja. Obavio se tesnom plavom, baršunastom odeždom i krenuo put garderobe.
     "Sačekajte! Vaše konsultacije..."
     "Ne zanima me."
     "To je deo..."
     "Nije obavezno, je li tako?"
     "Ne, ali mi..."
     "Mislio sam to. Ne moram da razgovaram s vama nitkovima i budite đavolski sigurni da i neću."
     "To će biti zabeleženo", reče jedna žena kao upozorenje.
     "Jadan ja. Šteta."
     "Nije li pomalo očigledno da ste tako neprijateljski raspoložen proma analizi?"
     Najdžel je oklevao, znajući da bi morao biti uljudan prema toj osobi, bez obzira na to što je bio potresen. Išao je po ivici, osećajući težinu njenih očekivanja, prećutno pitanje o tome kako će brodska zajednica vrednovati ovo, i u dugim klizećim trenucima osetio je kako mu se vraća sigurnost koja ga je nekad krasila, ali koju je izgubio pre više godina. "Odjebi", lanu on.
     "Kako je prošlo?" upita ga Nika.
     Ležao je na leđima, puštajući da ga ona ispitivačka mašina dvori. Broćkala je, sisala, pumpe su joj tandrljale, ali je ipak radila. Dospeo je dotle da je počeo da oseća određenu naklonost prema toj mašini. "Smučilo mi se."
     Uzdahnula je. "Zbog toga nećeš biti u većoj milosti kod..."
     "Znam, znam."
     "Video sam kartu onog meseca? Krateri na sve strane. Oni ga zovu Boginje. Još nema zvanično ime."
     "Odgovarajuće je. Misliš li da možeš iskamčiti neki posao na površini?"
     "Kakav posao na površini?" Sela je. "Mreža još nije ni razmatrala..."
     "Otkrio sam sistemski interfejs u mašinskom odeljku. Niži je nego što su mislili da jeste na ravni starog deuterijumskog inventara. Pre nego što ponovo aktiviraju pogon, moraće da uskladište ponešto od toga."
     "Sa tog meseca, ah, Boginja."
     "Tako je."








5.
     Slušaj čoveče, Boginje su izrešetane isto kao Europa, Kalisto i ostali Jupiterovi meseci, ima na desetine sličnih, kad vidiš jednog, video si sve
     Neki zanimljivi ledeni tokovi vide se tamo, možda je ono eskarpa metanskog leda
     Mogli bismo isto tako poslati dole nešto naučničkog osoblja, s jednom ekipom za iskopavanja
     Možda bismo mogli preduzeti i dublje bušenje, pa čak i pronaći otvor koji bi nam obezbedio pristup još većim dubinama, izvršiti merenja metalnog obilja, što bi naše egzobiologe na Zemlji izvesno učinilo srećnima
     Problem je u tome što je taj led sav od ugljen dioksida, metana, amonijaka, uz veoma malo vode
     Najbolje je da pošaljemo dole ono zagnjurivo vozilo
     Šta si rekao o korišćenju onog zgnjurivog voila Pa da, dejstvovalo je na Ganimedu, poneli smo ga upravo za ovakve slučajeve
     Ta ledena kora je, čekaj, debela petnaest klika
     Ima pukotina i otvora koje smo već uočili prilikom prvog...
     Svakako, raščisti put duž onog, zagnjurivač će lako podneti taj pritisak, ne zaboravi da je gravitacija manja od jedne petine g
     Probij tu ledenu površinu, Hriste
     Neću da se izlažemo opasnosti, bušenje je bezbezbednije, možeš da zbrišeš ako nešto krene naopako
     Svakako, ali je za to potrebno tri puta više radnog osoblja pored toga, moraš da juriš naokolo tražeći vodene arterije
     Daaa, zagnjurivači su bolji, oni su u stanju puno toga da prikupe, a dole je čista voda, bez nečistoća od meteorita
     Ted, preporučujem ti da, ako želiš nešto zvanično
     Nemam nikakvih problema s tim, nije neophodno biti toliko zvaničan, Bobe, poslaćemo prilično velik tim, želim da hitro izvučemo taj deuterijum
     Nema razloga da se puno okleva, s obzirom na blizinu onog čuvara
     Ako mogu da se umešam, onda moram reći da mi se ne sviđa ideja o kopanju Boginja dok god smo u domašaju čuvara, pa to je krvavo riskantno
     Nema lakih alternativa, kao što smo juče zaključili, gde si ti bio, Najdžele, ovde nema još jednog meseca s ovakvom topografijom - ostali su gola stena
     Čitav sistem je suv kao barut, sigurno su svi laki elementi vezani u gasnom džinu
     Boginje su tipičan mesec-grudva snega, s frakcijama u radijusu od preko dve hiljade klikova, devedeset procenata lapavice unutra, s ledenom korom
     Veoma liči na Ganimed, samo što ima više kratera i više pokreta na kori
     Najdžele, bio si predugo izvan petlje, ispričaj mu ukratko šta se zbilo sa onom sondom koju smo uputili prema čuvaru
     Šta! Gurnuli ste svoje nosine u...
     Nemoj da penušaš, slušaj, na taj način smo testirali Volmslijev zakon, pruživši mu poslednju priliku
     Reći ćeš mi da je još jednom doživeo neuspeh
     Slušaj robotska sonda je skroz prepešačila čuvara, lupkala ga po oklopu, uzela jedan uzorak - ništa posebno, legura stvrdnuta pod uticajem gama-zračenja - probala sa radio i infracrvenirn zracima i...
     Otkrila gomilu starih senzora i mrtve skalamucije na površini, kao što se moglo i očekivati
     Iskopala možda nekih dvadeset metara dubine, i utvrdila da su sva kola neaktivna, bez ikakvih akustičkih obrazaca nema nijednog znaka da ta stvar radi
     Čudnovata oprema, prilično uprošćena kola koliko mi se čini, sve zgovnano i staro kao pakao
     To još ne znači da vi bilmezi niste nešto probudili
     Najdžele, ovde Ted, čeka nas veliki posao, sve što te zanima možeš naći u sažetom izveštaju, savetujem ti da se isključiš iz mreže i vratiš se kada
     Zvuči mi kao da je popišan, njegov zakon se nije dokazao
     Ne, uopšte nije reč o tome, ja samo mislim
     Pa, do đavola, Volmsli, evo već prvo mesto na kome smo isprobali tvoju teoriju pokazalo je da ona ne vredi pišljivog boba, na ovom mesecu nikada nije bilo nikakvog života, baci pogled na pretraživače, nema nikakvih bioprodukata na površini, nema nikakve atmosfere, samo gomile leda i stene koje podnose udarce meteorita milijardama godina
     Šta znaći da onaj čuvar ne čeka na život tamo, do đavola, toj stvarčici je, dok je istraživala ovaj sistem, verovatno ponestalo gasa, pa je jednostavno zamrla, liči na neku vrstu primitivnog broda s malim brzinskim sposobnostima, koji sagoreva sopstvenu kamenu površinu zarad reaktivne mase
     Daaa, ako mene pitate, to je parče tehnike u stilu štapa i kanapa
     Kome je potrebna čitava večnost da stigne do najbliže zvezde
     Pa ako nameravate da večno serete
     Pomiri se sa činjenicama, Volmsli, nisu svi čuvari isti, oni su ili neupotrebljeno oružje ili istraživačke letelice, nema razloga da se misli da su međusobno povezani
     Ta rđa u orbiti naprosto dugo traje i to je sve
     Ima previše dokaza da biste zanemarili i tek tako odbacili moju prokletu teoriju...
     Ne, Najdžele, ovde Ted, voleo bih da se isključiš iz mreže, odmori se malo pregledaj proračune ako želiš, i uključi se kasnije ako hoćeš da izneseš svoje mišljenje, ali ne možemo da se bakćemo s tvojom teorijom kada nam predstoji ogroman posao minimaksimalnih proračunavanja kopačkih operacija
     Reći ću ti
     Dobro, Ted, poslušaću te, ali
     Dobro, a sada se posvetimo organizovanju spuštanja, operacije bi trebalo da započnu u roku od četrdeset osam sati, Šila, postavi one Zagnjurivače na površinske prizemljivače, želim takođe da rezervne posade budu spremne
     Zbogom ruljo








6.
     Nikada nije pomišljao da bi on, Nika i Karlota mogli da odaberu i odigraju ulogu nuklearne porodice, ali stara zajednička vremena prizivala su bujanje uzavrele krvi, uzajamnu žudnju za celivanjem od ljubavi uglačane kože, dahtanje izazvano zasenjujućim plesom prstiju, slepu potragu za ulegnućima u mišićima koji su starili, prijanjanje uz koštane izbočine. Kao kroz maglu sećao se kako je to žestoko nekada bilo između njih. A onda je došlo do hlađenja, vreme je ispralo međusobne strasti. Sada su prošle, neizgovorene ambicije isplivale na površinu, a Karlota je iščezla u aparatima.
     Najdžel se oprezno iskopčao iz mašine. Zatvorio je poklopac na ulazu kabla u nožnu venu. Sećanja su u poslednje vreme često navirala. Povratio je dobar deo svoje stare mentalne ravnoteže, u dovoljnoj meri da bi vaskrsle stare rane i radosti. Unutrašnja sredstva koja su toliko godina uspešno potiskivala sećanja sada su bila u povlačenju.
     Nika priskoči da mu pomogne, ali on joj odmahnu rukom. "Osećam se mnogo bolje. Snažnije."
     "Volela bih ipak da se više odmaraš. Previše radiš u bašti."
     "Ne, tek jedva dovoljno. Počinjem da mislim da je do čitave zavrzlame s poremećajem ravnoteže u krvi, gamilanjem crvenkastih podmuklih ćelija došlo usled one povrede na prokletom poslu čišćenja fuzionih reaktora." Protegnuo se uživajući u prijatnom pucketanju zglobova.
     Nika se popustljivo nasmeši. Baš kada je otvorila usta da nešto kaže, opazio je njen zamor - dugo i vešto skrivan - koji su u nju usadile struje očajanja, zasigurno proizašle iz višegodišnjeg mukotrpnog posmatranja njegovog laganog otupljivanja i mlitavljenja. Mrežasti ukrasi oko njenih očiju produbili su se i povili nadole. Njen smeh, koji se u poslednje vreme retko čuo, sada je bio prazan i tegoban.
     "Stvari će krenuti boljim tokom", rekao je živahno. "Uveren sam da sam to pobedio."
     "Da", reče ona i obavi ruke ako njega. "Da."
     Video je da mu ne veruje. Mislila je da njegove reči nisu značile drugo do grčeviti optimizam čoveka koji je u dubini duše bio svestan da će umreti. "Ne, želim da ti vidiš to... da vidiš bolje. Ja sam..."
     Začulo se kucanje na vratima. Prešli su u dnevnu sobu, zatvorivši vrata spavaće sobe da bi sakrili medicinske aparate. Najdžel pođe da otvori. Navukao je na lice tup izraz videvši na ulazu Karlosa i Teda Lendona. Karlos je redovno navraćao, ali Najdžel zaključi da je u ovom času najbolje da ne ispoljava ni prijateljstvo ni netrpeljivost. Najpametnije je bilo držati se na ugodnoj distanci.
     Karlos je bio nervozan i puno se znojio. Nestrpljivo je prozborio: "Najdžele, rekao sam ti da ono izvrdavanje medmona ne može večno trajati. Dok sam bio u komori inventarski sistemi otkrili su nišu gde sam te prikrio. Upravo su sada razmrsili taj čvor i..."
     "Smatrao sam da je dobro da povedem Karlosa sa sobom, da bi mogao da objasni slučaj", glatko upade u reč Ted. "Nije te on cinkario."
     Najdžel slegnu ramenima.
     "Nimalo ne krivim Karlosa za ovo", reče Ted tonom turobne ozbiljnosti u glasu. "Kao što svi znamo, on je bio pod velikim pritiskom. Tebe, međutim, krivim." Upro je prst u Najdželove grudi. "Ideš na totalnu proveru. Iz ovih stopa."
     Najdžel ponovo slegnu ramenima. "Pošteno." Prešao je pogledom preko Nikinog lica i shvatio da isto misli: s obzirom na netom filtriran sistem, moglo se dogoditi da prođe.
     Karlos prozbori: "Žao mi je, ali moralo je da..."
     Najdžel oseti saosećanje za ovog muškarca. Blago je potapšao Karlosa po ramenu. "Nije važno. Zaboravi na sva ona stara trvenja iz vremena pre tvog odlaska u komore." Želeo je da nagovesti kako bi bilo najbolje započeti potpuno nov život, zanemarujući njega i Niku, ali je shvatio da bi takav ton u ovom času bio preuranjen.
     Bio je nag, pa Ted nije imao ništa protiv da se povuče u spavaću sobu i stavi nešto odeće na sebe. U kupatilu je popio rastvor antioksidanata i drugih kontrolnih sredstava, kako bi maskirao znake koji su jasno ukazivali na procesovanje krvi. Kada se vratio, Karlos je u mnogo boljem raspoloženju objašnjavao Niki da se prijavio za posao u timu koji će se spustiti na Boginje.
     "Težak posao, van svake sumnje, ali to mi je prilika da ponovo spustim nogu na jednu planetu." S mukom je pravio pokrete, još nenaviknut na osećaj masivnih mišića, ali s velikom željom da ih koristi. Nika je delovala zadovoljno. Najdžel se divio njenoj umešnosti da prikrije zabrinutost. Ako njihov postupak bude rutinski, a provere ne preterano pedantne, postojali su izgledi za uspeh.
     "Hajdemo", reče on blago. "Čeka me puno posla. Dajte te vaše igle."
     
     Ted ga je ispratio do medicinskog centra. Nešto kasnije tog dana trebalo je da se održi zbor na nivou broda, na kome će se razgovarati o mreži. Ted je bio rasejan. Preko volje je spomenuo da su poslednja emitovanja sa Zemlje bila krcata vestima. Gravitacioni teleskop pretražio je još dva planetarna sistema. Oba su imala po jedan svet Zemljinih razmera i oko svakog je kružio po jedan čuvar. U krajnjem zbiru, u trideset sedam zvezdanih sistema otkrili su devetnaest svetova Zemljinog tipa od toga četrnaest sa čuvarima.
     "Život se svuda pojavljuje, reklo bi se", primeti Ted. "Ali isto tako brzo izvršava samoubistvo."
     "Hmmmm."
     "Imaju pune ruke posla sa onom okeanskom stvarčicom. Sve se događa odjednom. Nisu u stanju da dovoljno brzo procesuju padatke jer je ona muka sa gmazovima..."
     "Kakva muka?"
     "Objaviću to danas. Počeli su da izlaze na obalu. Ubijaju ljude na neki način."
     Najdžel ćutke klimnu glavom.
     
     Ubacili su ga u svojevrsno mutno dremljivo stanje, pripremajući ga za testove. Nije obraćao pažnju na njih već se usredsredio na Tedove novosti. Bilo je bitno razumeti ovaj događaj; tu negde je počivao ključ tajne. No san ga je brzo obrvao.








7.
     Kada se probudio, bio je mrtav.
     Potpuno crnilo, potuna tišina. Ništa.
     Nikakvih mirisa. Očekivao je čist, jasan miris medicinskog centra.
     Nije bilo šuštanja koraka u pozadini. Nije bilo zujanja rashladnih uređaja, udaljenog žamora razgovora, ili zvonjave telefona.
     Nije mogao da oseti ni najmanji pritisak vlastite težine. Nikakav hladan sto ili uštirkan čaršav nije dodirivao njegovu kožu.
     Isključili su sve njegove spoljašnje nerve. Osetio je navalu straha. Gubitak čula. Da bi se to uradilo, bilo je neophodno pronaći glavne nerve koji su vijugali kroz kičmu. Potom je medicinski tehničar morao da ih rasplete iz zamršenog čvora na stražnjem delu vrata. Delikatan posao.
     Pripremali su ga za komore. Isključivanje u ovolikoj meri značilo je da mu sleduje polupermanentno uskladištenje, što je opet značilo da nije položio ispit pred medmonom.
     Ali nikada se nije dogodilo da vas strpaju u rupu, a da vas na to ne upozore. Čak i ljudi koji su bili u kritičnom stanju dobijali su priliku da se pozdrave, obave poslednje poslove i pripreme se, ako je to upošte bilo moguće.
     Ovo je, takođe, značilo da je Ted lagao. Onaj uglađen, nenametljiv manir, davođenje Karlosa u cilju skretanja Najdželove pažnje - da, to beše njegov stil. Najpre izazivanje sukoba, a onda odlučan udar. S obziram na nepotvrđenost Volmslijevog zakona i raskrinkavanje njegovog obmanjivanja medmona... pravi čas da se zauvek ućutka Najdželovo zajedljivo, dosadno zuktanje.
     Medmon je izvesno otkrio neku po Najdžela nepovoljnu informaciju, ali to zacelo nije bilo dovoljno da ga strpaju u rupu bez upozorenja. Ne, mora da je tu postojao neki drugi razlog, koji bi on mogao da ospori tek mnogo godina kasnije, na Zemlji.
     Borio se protiv zbrke koja mu se razvijala u svesti. Morao je da istraži ovo, da razmišlja. Da li je bio potpuno mrtav? Čekao je, puštajući da mu strah iščili.
     Koncentriši se. Razmišljaj o smirenosti, stišanosti.
     Da. Evo.
     Osetio je jedan slab ali pravilan damar, koji je možda poticao od njegovog srca.
     U pozadini toga, kao iz neke velike daljine, doprlo je slabašno, jedva osetno lepetanje pluća.
     I to je bilo sve. Znao je da su unutrašnji nervi tela tanano raspoređeni. Oni su odavali samo mutne, tupe osete. No, bilo je dovoljno saopštiti im da osnovne funkcije još taljigaju.
     Naslućivao se jedva primetan pritisak, koji je možda ukazivao na njegovu bešiku. Ništa određeno nije uspevao da uhvati iz pravca ruku i nogu.
     Pokušao je da pomeri glavu. Ništa. Nikakvog efekta.
     A da otvori jedno oko? Samo crnilo.
     Noge - pokušao je obema, nadajući se da je nedostajao samo doživljaj. Možda će, kroz promenu pritiska negde u telu, biti u stanju da utvrdi da mu se noga pokreće.
     Nikakve reakcije. Ali ako je mogao da oseti bešiku, trebalo je da može da oseti i nešto kao posledicu pomeranja nogu.
     To je značilo da je motorička kontrola donjeg dela tela bila iskopčana.
     Obuzela ga je panika. Bilo je to hladno, krto usećanje. U normalnim okolnostima jedna ovako snažna emocija prouzrokovala bi dublje disanje, jači rad srca, peckavu uzrujanost. Nije osećao ništa od svega toga. Nazirao se jedino kovitlac sukobljavajućih misli, nervozno račvanje u njegovoj svesti slično letnjim munjama. Evo kako je izgledalo biti jedna analitička stvarčica, mašina, pokretna matrica proračunavanja, bez hemijskih i žlezdanih vezanosti.
     Nisu završili posao, inače se više nikada ne bi probudio. Neki tehničar je uprskao stvar. Isključio je negde neki nervni čvor, upotrebivši prekidač delića, uštinuvši možda koje vlakno više.
     Radili su na velikoj raskrsnici između mozga i kičmene moždine, ispod baze lobanje. Tamo se nalazilo ono što bi se moglo nazvati velikim kablom, a tehničari su se snalazili na temelju fidbek analiza. Nije bilo teško pobrkati mikroskopski mala nervna vlakna. Ukoliko je tehničar radio brzo, priželjkujući predah s kafom, moglo mu se dogoditi da reaktivira moždane funkcije svesti, a da to ne primeti sve do nekog potonjeg mikroskopskog pregleda.
     Morao je da preduzme nešto.
     Ona čudna hladna panika ponovo ga je zgrabila. Adrenalin, preostao od nekih ranijih, dubljih psiholoških reakcija? Bio je sada uplašen, ali u telu nije nalazio nikakav odjek u smislu poznate hemijske simfonije. Njegovi podsistemi žljezda behu iskopčani.
     Nije bilo nikakvog načina da se utvrdi brzina proticanja vremena. Brojao je otkucaje srca, ali brzina njegovog pulsa zavisila je od toliko mnogo činilaca...
     U redu, ako je tako - koliko mu je vremena preostalo? Znao je da su potrebni sati da bi se isključio nervni sistem, ugasile limfne zone, razvodnili ostaci krvi. Sati. Pored toga, tehničari su dobar deo posla prepuštali automatskim sredstvima.
     Iskusio je slabašan oset hladnoće kao u daljini. Izgledalo je da se to širi dok je obraćao pažnju na njega, da mu ispunjava telo donoseći prijatnu, nežnu smirenost... plutanje... blago kliženje ka snu.
     Nešto je duboko u njemu reklo ne.
     Prisilio se da razmišlja o ovom crnilu i hladnoći koja se privlačila. Tehničari su uvek ostavljali prolaz prema spoljašnjosti, tako da pacijent, ako nešto krene naopako, može da signalizira. Bila je to mera predostrožnosti primenjivana upravo u ovakvim situacijama.
     Obrve? Pokušao je s njima, ali ništa nije osetio. Usta? Ista stvar.
     Nagnao je sebe da razmišlja o nizu stepenasto povezanih činova, neophodnih da se uobliči reč. Stezanje grla. Izdisanje vazduha većom brzinom. Pomicanje jezika i usana.
     Ništa. Ni najmanjeg bruja odjeka u sinusnim šupljinama koji bi mu saopštio da su ti mišići radili, da je dah uzdrmao glasne žice.
     Najjednostavniji metod smeštanja u komoru sastojao se od isključivanja čitavog velikog dela tela. To se po svoj prilici ovde dogodilo. Tako je. Glava mu je bila isključena, baš kao i noge. Stopala takođe. A genitalije, pomisli on gorko, nisu bile pad svesnam kontrolom čak ni u njegova najbolja vremena.
     Onda ruke? Pokušao je levom. Nije osetio nikakvu odgovarajuću unutrašnju promenu pritiska. Ali koliko velik je efekat uopšte mogao biti? Moglo mu se dogoditi da maše uzdignutim rukama po vazduhu a da uopšte ne zna za to.
     Pokušaj desnom. I opet, nikakvog načina da se kaže da...
     Ne, čekaj. Jedno razliveno osećanje nečeg... Pokušaj da se setiš koje mišiće valja pokrenuti. Prolazio je kroz život oslanjajući se na trenutnu povratnu spregu svakog vlakna, sidreći se u vlastitom telu, promatrajući kako svaka kretnja nagoveštava sledeću. Na koji način je mogao da to precizno analizira.
     Kako je u normalnom stanju podizao ruku? Mišići su se grčili povlačeći jednu stranu ruke ili ramena. Drugi su se olabavljivali, dopuštajući da se ruka savije. Pakušao je da to izvede.
     Da li je osetio neku težinu u znak odgovora? Slabo, odviše slabo. Možda samo njegovo uobraženje.
     Možda mu je desna ruka štrčala, a da on to ne zna. Pomoćnici bi to, međutim, videli i spustili je niz telo, pitajući ga šta se događa... osim ako nisu bili odsutni, izuzev ako nisu otišli na kafu, ostavivši skvrčeno staro telo da postepeno malakše i uđe u stanje dugotrajnog mirovanja, u prisustvu medmona koji je neprekidno vršio provere, kako bi obezbedio da se ništa loše ne dogodi tom vremešnom truplu...
     Pretpostavimo da je ta ruka radila. Čak i kada bi to neko video - da li je to bilo ono što je on želeo? Ako bi mu obrnuli glavu na leđa - šta je mogao da učini? Da zahteva poštovanje svojih prava? Ted je van svake sumnje do sada doneo odluku o njegovom slučaju. Pomoćnicima je zacelo naloženo da ga spakuju u komoru bez obzira na to šta on o tome misli. Za njegovo dobro, znate.
     Očajavajući, prekinuo je koncentraciju i naglo olabavio mišiće.
     Ovo je bilo nagradeno jednim tup.
     Udarila je o sto. Prakleta stvar je upalila. Čekao je. Ništa mu nije prišlo u ovom crnilu. Nikakav pomoćnik mu nije prišao da prepoveže kablove i ispravi grešku.
     Verovatno je bio sam. Gde?
     Još ne u komori jer u tom slučaju ne bi mogao jasno da razmišlja. Na ploči medmona, onda. Upinjao se da se seti rasporeda u prostoriji.
     Pristupni terminali nalazili su se sa obeju strana, odražavajući potpunu sliku tela. Ako je tako, možda bi ispružena desna ruka mogla da dosegne do polovine prekidača inputa.
     Usredsredio je svu pažnju i ponovo uzdigao ruku. Šaka je verovatno funkcionisala. Bilo ju je praktično nemoguće iskopčati, a da ruka pri tom ostane živa. Oprezno prebirajući po sećanju, spustio je ruku, zarotirao je...
     Tup udar. Neko dolazi? Ne, bilo je preblizu. Ruka je pala.
     Teško je bilo održati ravnotežu. Vežbao je rotiranje ruke ne podižući je. Nije mogao znati da li je u tome imao uspeha, ali neki pokreti izgledali su mu ispravni, poznati, dok sa drugima to nije bio slučaj. Radio je bez povratne sprege, nastojeći da u pamćenje prizove tačan oset okretanja ruke. Spuštao ju je uz bok, preko ivice. Razrađivao prste.
     Zaustavio se. Ako zakači pogrešnu kontrolu moglo se desiti da isključi ruku. Bez spoljašnjih nerava nije imao načina da utvrdi da li radi pravu stvar, ista kocka. Da je bio u stanju, Najdžel bi slegnuo ramenima. Ma, šta, do đavola.
     Kljucnuo je ispruženim prstima. Ništa.
     Počeo je da petlja i na neki način je prozirući mutne obrasce u svesti znao da udara po ivici ploče. To saznanje daprlo je odozdo, kao svojevrstan odjek mreža tankih nerava duboko u njemu. Telo nije moglo da bude potpuno iseckano na komade? Informacija se širila, a nemi bubrezi, jetra i creva znali su na neki svoj mutan način šta se napolju događa.
     Jedan slabašan pritisak odgovorio mu je da su mu se prsti sklopili oko nečeg, da su to stiskali. Naterao je prste da to okrenu.
     Ništa se nije dogodilo. Nije prekidač, dakle. Dugme?
     Tresnuo je prstima. Osetio je slabašan trzaj u sinusnim šupljinama. Mora da je jako udario ploču kada je izazvao ovaj oset. Bez povratne nervne sprege nije postojao način da se proceni snaga udarca. Udario je; trzaj. Ponovo. Ponovo...
     Jedan hladan potres popeo mu se uz desni list. Preplavio ga je bol. Noga mu je bila u grču. Trzala se na ploči udarajući po medmonu. Ova iznenadna navala oseta zbunila ga je. U ošamućujućem talasu jedva da je mogao da razlikuje bol od zadovoljstva.
     Noga je udarala po ploči kao poludela životinja. Njegovi autonomni sistemi pokušavali su da održe temperaturu tela pomoću grčenja mišića, crpeći energiju iz šećera preostalog u tkivima. Uobičajena reakcija. To je bio jedan od razloga zbog kojih su ga isključili.
     Ipak, uspeo je da aktivira nervnu mrežu, što mu je i bio cilj. Još jednom je slepo lupio prstima. Naviruća hladnoća u središnjem delu. Ponovo. Još hladnoće, sada u desnoj nozi. Ponovo. Peckavi oset na usnama, na obrazima. Ali ne i potpuni oseti; nije mogao da oseti prsa ili ruke. Posegao je da pritisne još jedno dugme, a onda zastao zamislivši se.
     Do sada je imao sreće. Otvarao je mrežu čula. Najveći deo desne strane emitovao je spoljašnje podatke. Noga se sada, kada ju je stavio pod kontrolu manje cimala.
     Ali ako u sledećem pritiskivanju potrefi dugme za isključivanje desne ruke, s njim je svršeno. Ostaće da leži ovde bespomoćno sve dok se tehničari ne vrate.
     Najdžel povuče ruku s ploče. Pustio je da mu nasumce prelazi po prsima. Motorna kontrola se, po svoj prilici, protezala do gornjeg dela prsa i ramena, s obzirom na to da je već uspeo ovo da uradi. Međutim, bez ijednog inputa odatle, nije znao koliko može postići.
     Privoleo je mišiće da ga iskrenu na levi bok. Ispunio ga je neobičan osećaj naginjanja. Negde se pojavila napetost. Mišići su se zatezali, spajali, stiskali, ispružali, protezali. Još...
     Osećaj tople tvrdoće na obrazu. Pritisnuo je nos uz ploču, ali čulo mirisa je manjkalo. Vrh ploče. Delom se prebacio preko ivice.
     Osetio je umor koji se gomilao i širio. Mišići ruke emitovali su okolnom telu svoju patnju, pothranjivanu okupljanjem iscrpljenih molekula - nosilaca šećera.
     Nije bilo vremena za odmor. Mišići su naprosto morali stalno da rade. Naterao je ruku da se pruži ka levoj strani ploče. Nije magao ništa da oseti, ali sada barem nije postojala opasnost da napravi sudbonosnu grešku.
     Nasumično je pritiskao, tragajući. Oštrica bola sevnula mu je levom stranom tela. Iza toga usledila je oštra hladnoća. Snopovi mišića stadoše žestoko da se trzaju, šaljući talasiće bola kroz njegovu levu stranu.
     Ponovo je lupnuo prstima. Svetlost blesnu prema njemu. Pogodio je mrežu optičkog nerva. Drečavo bogato crvenilo. Shvatio je da su mu oči i dalje zatvorene. Otvorio ih je. Žuta svetlost nahrupi umutra. Zaklopio ih je, izbegavajući prejak sjaj, i ponovo pritisnuo.
     Krt, studen bolnički miris. Još jednom je lupnuo prstima.
     Zaglušiše ga zvuci. Mehaničko zvečanje, udaljeno zujanje, predenje rashladnih uređaja. Nikakvih glasova.
     Žmirnuo je. Ležao je na beloj ploči zureći gore u fluoroscentna svetla. Sada kada je mogao da vidi brzo je uključio ostatak svojih mreža.
     Posegao je rukom u pravcu vrata - i ona, na njegovo iznenađenje, krenuše u drugom pravcu. Oprezno je pokrenuo prste. Ruka mu je dolazila iz neke tačke iznad glave, pružajući se naniže... ali to beše nemoguće. Pomerio je drugu ruku. Ušla je u njegovo vidno polje na isti način, odozgo.
     Nešto nije bilo u redu s njim. Zatvorio je oči. Šta je moglo dovesti do ovoga...
     Delimično se obrnuo i obazreo po komori medmona. Pred očima mu je iskrsnuo znak na vratima. Stajao je naopačke. Pružio je ruku i dohvatio ivicu ploče. I ona je stajala naopačke.
     U tome je bila stvar. Kada je oko hvatalo svetlost i bacalo je na mrežnjaču, obična optika je izvrtala sliku. Nervi mrežnjače filtrirali su taj signal i slali ga u mozak.
     Medicinski tehničar je, dakle, i ovde uprskao stvar. Nervi mrežnjače nisu radili kako treba. Možda je to bilo lako ispraviti: verovatno je valjalo pomeriti ukrštanje tananih vlakana za delić milimetra. Ali Najdžel to nije mogao, nije znao kako se to radi. Moraće da se snađe i ovako.
     Najdžel je počeo da petlja oko čestara vodova koji su vijugali preko njegovog tela. Bilo bi mu lakše da nije gledao ono što je radio. Morao je veoma pažljivo da iskopča priključke na tačkama nervnih veza. Nije bilo lako otkačiti pravi čvor vodova na potiljku. Konačno je uspeo da se oslobodi i toga.
     Osetio je kako se vruć bol razliva iz tog dela, šireći se po lobanji. Nervi su bili sasvim ogoljeni i slali su udare utisaka na sve strane kroz tu oblast, izazivajući grčeve u mišićima.
     Prevrnuo se preko ivice i osmotrio radni sto pokraj ploče. Na njemu je stajala prava zbrka konektora, mikroelektronike i namotaja bezmalo nevidljive žice. Bio je tu i jedan poklopac čiji mu se oblik učinio upravo odgovarajući. Pružio je ruku prema njemu i promašio. Njegov mozak je video da se ruka kreće naviše i ispravljao je pokret uvek u pogrešnom pravcu.
     Tri puta je pokušavao pre no što je uspeo da ovlada novom koordinacijom. Dograbio je poklopac i umalo ga nije ispustio. Oprezno ga je prineo glavi. Meki oval pun žica odgovarao je zjapećoj rupi na njegovom potiljku. Malo se baktao s tim pre no što je skliznulo - uz jedno snik - na mesto. Onaj bol nestade.
     Seo je. Grčevi su putovali njegovim telom. Dahtao je. Bol se rascvetavao sa svakim pokretom. No, on je bio pri punoj svesti i strahovito ljut. Nalazio se u napuštenom medicinskom odeljenju.
     Proučavao je optičke rezultate na svom medicinskom monitoru. Program je bio izražen pretežno u brojevima. Nije uspevao da u dovoljnoj meri iskrene glavu da bi mogao da pročita izvrnute brojeve. Potrudio se da ih pročita direktno. Posle par časaka to i nije bilo tako teško. Žmirkavi digitalni program otkrio mu je da je njegovo isključivanje trebalo da potraje još pedeset sedam minuta.
     Stao je na noge. Drhtao je imajući utisak da mu je glava prazna. Uspeo je da ponovo dođe u posed sopstvene hemije i to beše više nego prijatno. Padao je u iskušenje da se na trenutak odmori i dopusti da ga preplavi beskrajna reka čulnih oseta. Čak je i ova sterilizovana soba sa oskudnom belom svetlošću delovala jarko, prepuna pojedinasti, mirisa, utisaka. Nikada ovoliko nije voleo život.
     Ali nije bio bezbedan. Pauze za kafu nisu trajale doveka. Moraće da pronađe svoju odeću, da izađe...
     Krenuo je prema bočnim vratima. Prvih nekoliko koraka ga je naučilo da glavu pogne dole prema stopalima. Bio je međutim, prinuđen, da oči pokreće u suprotnom pravcu, kako bi mogao da se snađe u vidnom polju. Udario je u medmon i zamalo pao preko stola. Posle nekoliko trenutaka izveštio se u navigaciji oko stvari. Hodao je oprezno, osećajući svaki probod žestokog bola prouzrokovan protivljenjem leve strane njegovog tela da potpuno oživi. Desna ruka ga je pekla i podrhtavala od grčeva.
     Stigao je do vrata, malko ih otvorio i gvirnuo kroz njih. Teško je bilo raspoznati naopačke okrenutu opremu u drugoj prostoriji. Tkanine na žicama štrčale su naviše. Stolice su prianjale uz tavanicu. Izborio se protiv osećaja vrtoglavice. Oči su saopštavale njegovom mozgu da stoji na tavanici, a negde u njemu alarmni sistemi su bučno negodovali.
     Video je otvorene ladice s hirurškim instrumentima, komoru za ispiranje, elektronske instrumente. Pripremna soba. Polako je prošao kroz nju.
     Pronašao je svoju odeću koja je visila u ormanu, poričući gravitaciju. Bilo mu je lakše da se odene ako zatvori oči, rukovodeći se isključivo osećajem. Šteta što nije mogao i da hoda na taj način.








8.
     Britak prečišćen vazduh parao mu je grlo. Krenuo je svetlim klaustrofobičnim hodnikom, očešavši se o nekolicinu osoba koje su promicale ovim uskim pobočnim prolazom. Njihova lica belasala su se ispred njega. Dospeo je do jednog mračnog skladišnog boksa i skliznuo unutra, osećajući se neobično razdragano. Kucnuo je svoj nokat i štipnuo čvorić iza uva. Brodska komunikaciona linija:
     
     nalaže da u svetlu ovih vesti sa Zemlje brzo pređem preko manje značajnih pitanja našeg kolektivnog života
     
     Nokat na njegovom palcu, znajući da se Najdžel kasno uključio u liniju, munjevito mu je saopštio kratak pregled kongresa na nivou broda, kako je Ted nazvao taj sastanak. Pulsirajuća crvena tačkica pokazivala je da su još kod prvih tačaka tog posla.
     
     ...slučaju Najdžela Volmslija, činjenice koje su sadržane u vašim materijaliana. On je u prošlosti ispoljio stav koji ja mogu da okarakterišem jedino kao asocijalan. Prekršio je više pravila za vreme obavljanja terenske dužnosti na Izisu. Nije pokazao spremnost da se konstruktivno ponaša u analitičkoj mreži. Sve su to vrlo nepovoljne osobine čoveka koga mnogi od nas - uveren sam u to - duboko poštuju zbog njegovih nekadašnjih zasluga u otkrivanju olupine na Marginisu. Nije, međutim, izmaklo mojoj pažnji - činjenice o tome iznesene su i posvedočene u sažetim pregledima koje ste dobili - da je on sistematski obmanjivao medicinske timove u pogledu sve slabijeg zdravlja. Činio je to iz zabluda da...
     
     Najdžel pročita taj pregled koji je sadržavao i podrobne analize njegovih reakcija u analitičkoj mreži, ponašanja prema Karlosu, sve do nagoveštaja da je zanemario i svoje poslove. Sasvim u skladu s činjenicama. Vratio se u hodnik i nastavio da hoda, slušajući i posmatrajući lica sa kojima se mimoilazio.
     
     ...postojano umnožavanje sociopatoloških reakcija koje su naši terapeuti valjano dokumentovali
     
     Muškarci i žene su promicali. Bili su odabrani po meri svoje kompatibilnosti, smirenosti i prijaznosti u odnosima sa drugima, jer ko bi inače još mogao da podnese ovo dugo mučno putovanje između zvezda. Nikakvo sunce nije ovde lebdelo iza zastrtog neba, niti su iznenadni pljuskovi ili mračne oluje uzburkavali duh. Ovde je bilo samo sporog postojanog drndanja konzerviranih lahora, mreškanja pritiska, programiranih kopija udaljene Zemlje. Oni su sudelovali u tim blagim ritmovima, glatkim licima, oslabođeni ludaka i Mocarta, bez skakanja jedrenja letenja umiranja. Okrenuli su leđa neprestanom spoljašnjem ambisu, dugoj pritiskajućoj tišini koja ih je okruživala, praznini koja je određivala njihovo mesto.
     
     usred proučavanja ove konstelacije asocijalnih reakcija od kojih su mnoge nesumnjivo proizvod njegovog fizičkog propadanja, terapeuti su otkrili da je obmanjivao zdravstvenu službu
     
     Tako, dakle. Ted ga je namamio na terapiju, znajući da će mu to pomoći da popuni njegov dosije, naslućujući da će to razotkriti podvalu u zdravstvenam kartonu. Bistro, nema šta.
     
     i kao što mnogi među vama znaju, on se tvrdoglavo držao uverenja da će dokazati svoju ličnu i posve ekscentričnu teoriju o situaciji sa kojom je čovečanstvo navodno suočeno
     
     Najdžel je hodao što je brže mogao prema velikom zdelastom auditoriju gde je bila okupljena gomila Lanserovog osoblja. Tamo će se suočiti s Tedom i isterati stvari na čistinu.
     
     ali te njegove nade su se ugasile te držim da bi bilo krajnje uviđavno prema njemu ne dopustiti mu da ovde vene, gomila zlobu i sve više se povlači od svojih drugova i saradnika
     
     Odista lukavo s Tedove strane: ubaciti ovo pre velike rasprave o vestima sa Zemlje na šta je svako nestrpljivo ćuljio uvo.
     
     stoga, iako zdravstveno stanje nije stvarno tako loše, ipak predlažem
     
     Hitao je. Ispred njega dva brodska oficira stajala su oslonjena na pregradu. Najdžel uspori. Možda oni nisu ništa znali ali ipak... Skrenuo je na obilaznu putanju. I požurio.
     
     da se smesti u komore i ostane tamo dok ne stignemo na Zemlju. Uveren sam da bi bilo mnogo poetičnije kada bi preminuo napolju, ali elementarna humanost
     
     Približavao se. Predstojala je rasprava i to će mu pružiti vremena.
     
     otvaram raspravu pre nego što pređemo na vesti sa Zemlje
     
     Prispeo je nadomak vrata auditorija kada su ga tri žene iz starije generacije posade ugledale
     
     njegovo odsustvo na ovom skupu njegovih drugova dovoljno govori o njegovom stavu i, rekao bih, o sramoti kaju oseća zbog detinjaste prevare koju je
     
     One žene krenuše prema njemu. Uzmakao je i brzim korakom se uputio prema cevi za spuštanje.
     
     pa, čini mi se da niko ne želi da ospori moj predlog stoga
     
     Nika! Zbog čega nije ništa rekla, usprotivila se...
     
     pređimo na sveže vesti o ofanzivi gmazova na sve glavne kopnene oblasti i pokazatelje o njihovoj usaglašenoj biološkoj kampanji
     
     Bez obzira na to šta je mislila o njemu, izvesno je da ona stvar sa Karlosom nije mogla da utiče da se složi s ovim. Najdžel je odbijao da misli drugačije. Spustio se tri palube pri maksimalnoj brzini cevi. Izašao je neposredno pored jedne radne ekipe koja je prenosila kućište pogonskog motora i neprimećen zamakao iza njih. Kada su one žene izjurile iz cevi, on je čučao pretvarajući se da podešava ravnotežu magnetskih sanki. Odgegao je u prostoriju za pripremu i sačekao. Zatim se drugim putem vratio na svoj trag. Od onih žena nije bilo ni traga ni glasa
     
     baš kao što, kako nam je rečeno, kontinuirana provokativna tvrđenja o saradnji - da, znam da je teško u to poverovati - Kineza i nekih elemenata gmazova
     
     Nazvao njihov stan ali je dobio odgovor da tamo nikog nema. Nastavio je da se kreće. Ako uopšte nije bila na sastanku onda - pa naravno.
     
     a budući da se najnovije informacije o toj biološkoj transformaciji neprijatelja mogu povezati ili pružiti pokazatelje o njihovom planetarnom poreklu, smatram da bi trebalo da smesta pređemo na sagledavanje tih podataka u svetlu
     
     Tiho i oprezno se približio medicinskom centru. Opazio je Niku koja se prepirala s jednim upravnikom. Čekao je dok nije skrenula pogled u očajanju, uhvatio ga i dao joj znak da ćuti. Nije izustila ni reč sve dok se nisu udaljili od velikog svoda medicinskog centra.
     "Došla sam da te pozovem. Šta te je toliko zadržalo? Ted je sazvao..."
     "Znam." Objasnio joj je sve brzim isprekidanim rečima, osećajući kako mu srdžba buja u grudima. "Sada više nema nikakve svrhe pogađati se. Ona rulja me ne bi ni saslušala."
     "Ali moraš."
     "Ted nema vlast jednog kapetana, ali jasno je da je postigao konsenzus. A konsenzus, ljubavi, jeste sve."
     "U jednoj slobodnoj otvorenoj raspravi..."
     "Tu si u pravu. No, nevolja je u tome što takvu ne možeš da obezbediš. Pretpostavljam da je stari Ted već duže vreme naoštren protiv mene. On je veoma pametan čovek."
     "On je neprincipijelan, kratko..."
     "Je li ti ikada palo na pamet da je sve čemu se odupirem - nehatan, lagodan povratak kući?"
     "Ima nešto više od toga. Ovo je, pa dobro, tvoj život."
     "Bio je."
     "Još može da bude."
     "Ne vidim kako bih mogao da ga pobedim." Uzeo joj je glavu u ruke i poljubio je u čelo sa bledim dalekim osećanjem nežnosti. Osetio je kako mu se nakuplja neka čudna energija, odlučnost za koju je mislio da je izgubljena.
     "Možemo da odemo u naš stan i odbijemo da ih pustimo unutra. Možemo da zahtevamo da se tvoj slučaj razmoti na grupnoj mreži."
     "Ima puno dokaza koji idu njemu u prilog."
     "Prazne činjenice."
     Nalegao je na jednu pregradu. Dobro je pod pritiskom izlazio na kraj sa izvrnutim vidnim poljem, ali napetost je počela da ga odaje. Brzo iskretanje glave izazivalo je mučninu. Okrenuti naopačke izrazi na ljudskim licima izgledali su panično, groteskno i najčešće potpuno nečitljivo.
     "Znaš, ja jesam pravo kopile. Jamačno ti nije izmaklo pažnji."
     Nika se široko osmehnu. Delovala je odlučno. "Oni ne..."
     "Čekaj." Najdžel uzdiže dlan. "Slušaj. Brodska komunikaciona linija."
     
     ...upravo su mi uručili hitan signal sa Zemlje. Pročitaću ga: "Danas su upotrebljena nuklearna oružja u vojnom sukobu blizu obale Kine. Sukobili su se Kina, SSSR, SAD kao i manje flote Japana i Brazila. Šteta je nepoznata. Satelitski pregled pokazuje da se borbe nastavljaju i proširuju, uz očigledno angažovanje svih glavnih sila. Uzrok je nepoznat. Moguće je da je izazvan pokušajem da se spreči iskrcavanje gmazova na kopno. Uskoro ćemo vas obavestiti o mogućim posledicama po mrežu svemirskih komunikacija." Pa ne znam šta da kažem...
     
     Najdžel tresnu pesnicom po pregradi. "To je to."
     "Š-Šta?"
     "Zagrizli su jabuku. Sada im naše informacije neće mnogo vredeti."
     "To, to je možda greška..."
     "Nije nikakva greška. Verujem da se to dalo predvideti. Da je ma ko od nas bio upola brži..." Uzdahnuo je.
     "Pa..." Zbunjeno je treptala. "Hajdemo, hajdemo kući. Možemo da zaboravimo na naše probleme..."
     Sumorno je klimnuo glavom, spustivši ruke na njena ramena. Netremično je posmatrao njeno naborano lice boje bakra. "Ali zar ne shvataš? Ta poruka je stara nekoliko godina! Ne možemo da utičemo na događaje tamo. Naša sudbina je u našim rukama."
     "Pa, da, ali..."
     "Šta god da se dogodi, stari prijaško Ted će i dalje sprovoditi svoju politiku. Stoga i mi možemo da činimo šta nam je volja. Zemlja je sada nešto posve drugo."
     "Ja, ja ne znam... sve se... tako brzo."
     "Slušaj, proći će izvesno vreme pre nego što doznamo još nešto o Zemlji. Veliki satelitski predajnici imaju važnija posla od usmeravanja snopa prema nama."
     "Da, pretpostavljam..."
     "Stoga će Ted nastaviti sa svojom rabotom. A mi treba da se držimo svoje."
     "Pođimo kući."
     "U redu. Nakratko. Ali istini za volju preostalo nam je samo jedno mesto, ljubavi."








9.
     Čučali su zajedno u teretnom liftu, opkoljeni sanducima.
     "Jesi li dobro? Kako tvoje oči?" upita Nika.
     "Mislim da se navikavam na promenu. Odmor mi je pomogao."
     "Čula sam nešto o toj vrsti greške u radu medicinskih tehničara. Uobičajena je i da se lako ispraviti."
     Najdžel se prigušeno nasmeja: "Zadovoljstvo je saznati tako nešto."
     "Mislim da ne bih umela to da sredim."
     "I ne bi bez mikrohirurškog alata."
     "Sećam se, međutim, da sam čitala kako se mozak prilagođava. Na kraju ćeš videti normalnu sliku."
     "Koliko mu je potrebno da se privikne?"
     "Nekoliko dana."
     "Hm. Nego, onaj trenutak kada sam otišao sa nasmejanim Tedom izgleda mi tako daleko. Koliko sam bio odsutan?"
     "Pola dana", reče Nika. "Došli su k meni i rekli mi to. Počela sam da se prepirem s Tedom, ali je on ubrzo otišao, izgovarajući se da je strašno zauzet. I Karlos je bio prisutan."
     "Kako je on reagovao?"
     "Žalostivo. Otišao je na Boginje jutarnjim šatlom, odmah pošto si ti odveden. Javio se na nov posao. To je prilika da upotrebi znanje stečeno na obuci. Mislim da on želi da..."
     "Opere ruke od svega. Baš tako. A ti ostaješ i dalje tu, da ga čekaš dak ne završi posao."
     "Najdžele, to nije pošteno."
     "A ko kaže da sam ja pošten? Karlos je pometen, ali nije glup."
     "Možemo li da zaboravimo to? Uza sve ovo što se događa..."
     "Ne, ne možemo. Možda, međutim, možemo to da iskoristimo." Potapšao je medicinski portabl filtratar koji je ležao između njih. Cviljenje lifta pretvaralo se u vibracije poda od metalnih ploča. Niki je bilo potrebno više od sat vremena da rastavi ovo sredstvo za proveru Najdželovog zdravstvenog stanja na proste činioce i da ga zatim smesti u jednu kutiju. Njihov apartman posle toga nije više bio kandidat za Kuću lepote.
     Nadao se da će filter još raditi. Već i samo izlaženje iz apartmana predstavljalo je opasan poduhvat - Ted nije postavio stražare pred njihovim vratima, ali Najdžel je bio uveren da bi neko položio šapu na njega, da se kojim slučajem obreo na javnom mestu.
     "Moraćeš malo da zagovaraš dokere dok ja ovo ukrcam", reče on.
     Klimnula je glavom. "Naši izgledi nisu sjajni."
     "Pa šta? Ionako nemamo nikakvog izbora. Ako ostanemo, Ted će nas uhapsiti u roku od nekoliko sati."
     Lift je zastenjao i zaustavio se na mestu gde je gravitacija bila blizu nule. Vrata se naglo otvoriše i ukaza se jedan ulaz u brod na stražnjem delu. Nikoga nije bilo na vidiku.
     "Sada ću da pretrčim ovu razdaljinu", reče Najdžel. Skliznuo je u tamu šatlovog hangara. Nika duboko udahnu vazduh i krenu u potragu za posadom.
     
     Boginje su imale metalnosivu boju. Dugačka bela vlakna protezala su se preko njih - tragovi stropoštavanja drevnih meteora. Kamena kora mestimično je narušavala jednoličnost prljavoljubičastih ledenih polja.
     Najdžel je mogao da oseti studen koja je prodirala kroz njegovo servo odelo. Oprezno se kretao preko džombaste ravnice. Nika pokaza u pravcu kuglaste podmornice koja je stajala usidrena na rubu jednog narandžasto-zelenog jezera. "Prema brodskom dnevniku Karlos bi trebalo da bude tu."
     Najdžel ubrza korak. Zajednički su nosili onaj medicinski filtrator.
     Počeli su da brekću od napora. Čizme su škripale na ljubičastom ledu. Najdžel je izoštrio svoje optičke instrumente da bi video kako površina stvarno izgleda. Bila je goletna i osvetljena nemilosrdnom crvenom tačkom. Visoko gore razaznao je klizeću sivu mrlju čuvara. Osoblje Lanserove analitičke mreže prestalo je da naziva ovaj mesečev satelit tim imenom, no on je odbio da im se pridruži u tome. Da li on to vidi promenljivo svetlucanje na mestu gde je slabašno sunce pogađalo svojim zracima prastaru ljušturu? Žmirnuo je nekoliko puta. Možda su staklašca optičkih instrumenata uhvatila svetlost. Ili je to - što beše verovatnije, kada bolje razmisli - varka njegovih očiju. Hvatao je korak, video je bolje ali je još bilo puno iluzija, iskrivljavanja.
     Nalazili su se na pet stotina metara od prizemljene letelice. Do sada niko nije pokušao da ih zaustavi. Istina, pojedinci iz posade šatla upućivali su im ispitivačke paglede, ali Nika je u međuvremenu smislila jednu očito verodostojnu priču. Računali su na činjenicu da na Lanseru nije bilo nikakvih bezbednosnih mera, u svakom slučaju nimalo ozbiljnijih od uloge stražara na običnom mornaričkom brodu. Ali kada Ted i njegova rulja shvate gde su oni mogli da se denu...
     "Hej!" Najdžel stade kao ukopan, iznenađen povikom. Okrenuo se. Nikoga nije bilo iza njih. Glas je dopro od prilike koja se iz pravca zagnjurivača teturavo kretala prema njima. Na oplati njenog šlema žmirkao je jedan obojeni šifrovan: ID: Karlos.
     "Šta znači ovaj vaš dolazak ovamo? Trebalo je da Najdžel bude u..."
     "Objasnićemo ti unutra", reče Nika osorno i gurnu Karlosa natrag u pravcu zagnjurivača. "Brzo!"
     Najdžel je tegobno dahtao ispod crnog neba. Hodanje mu je teško padalo, ali ga je nešto u tim mukama zadovoljavalo. Nije zatražio pomoć od Karlosa.
     Mehurovi se ispupčiše i prsnuše na jezeru, a potom ono ponovo postade staklasto i glatko ispod žeravičastog sjaja Rosa 128. U blizini jezera nekakav sumporasti glib lepio im se za čizme. "Isticanje", reče Karlos. "Kao talas plime, samo još gore. Jezero je svo od tečnog amonijaka, ali svakih nekoliko dana bljuje: kalijumove soli, sumpor; neophodno je stalno čistiti ulazni otvor..."
     Nika mu dade znak da ćuti. Bacila je pogled pozadi: niko ih nije sledio. Najdžel se osećao bezbedno; izgledalo je kao da sa svakim može da izađe na kraj.
     Bilo im je potrebno više od deset minuta da svuku odela i stignu do udubljenja gde je Karlos spavao. Okrenuo se prema njima, isprečio se na ulazu i rekao: "A sada da čujemo o čemu je reč. Kada sam primio vašu poruku proverio sam spisak osoblja predviđenog za šatl. Niste se nalazili na njemu."
     "Odlučili smo da otputujemo na odmor u poslednji čas", reče Najdžel. "Jednostavno smo se ukrcali u prvo vozilo koje je kretalo iz grada."
     Nika se popustljivo osmehnu. "Po njemu nikada ne možeš da znaš kada je stanje očajno", reče ona. "Uvek pravi šale."
     "Šale i služe za to", reče Najdžel protežući se na Karlosovom uzanom krevetu. Odmarao se dok je Nika u kratkim crtama ispričala koloplet događaja, koji se u međuvremenu zbio. Uživao je slušajući tu reprodukciju iz jedne druge perspektive. Posebno ga je zadovoljavalo to što može da se potpuno opusti i dopusti drugom da vodi glavnu reč otkako su se nonšalantno ukrcali na šatl. Bila je gotovo čudesna dok je ubeđivala onog pilota. Kako god, međutim, da se ovo završi - a on je gajio nekoliko iluzija u tom pogledu - bilo je prekrasno ponovo se kretati i delovati. Najgora stvar u vezi sa starošću počivala je u onom osećanju bespomoćnosti, isključenosti iz života. Sredovečni su se ponašali prema starima sa istom onom prezrivom nadmoći koju su zadržavali u odnosima sa decom. Taj nepromišljen stav počivao je u pozadini Tedovog dejstvovanja.
     "Glup si", reč najednom Karlos. "Glup. Bez obzira na tvoje mišljenje o prirodi Tedovih postupaka, sada mu pružaš veliku priliku da te..."
     "Nemoj da lupetaš, molim te. Da smo ostali na Lanseru do sada bismo već plivali u Slots." Najdžel se lenjo protegnu iako nije osećao umor.
     "Možda ti. Ali ne i ona."
     "Mi smo zajedno", reče Nika prosto.
     "Ne nužno", uzvrati obazrivo Karlos.
     "Usprotivila bih se otpremanju Najdžela u komore. Da nisam uspela da ga vratim u život, otišla bih za njim. Na taj način ne bismo izgubili ništa od zajedničkog vremena."
     "Mislim da nisi iskrena" reče Karlos. "Ti još imaš posla ovde. Pored toga, tu smo ti i ja, potrebni smo jedno drugom, ti moraš..."
     "Sve ćemo uprskati ako nastavilmo da se vrtimo u krugu naših ustajalih, bajatih stavova dok vreme ističe", reče Najdžel energično. "Potrebno mi je sklonište, Karlose. U tome je srž problema. Ili ćeš mi ga pružiti ili nećeš."
     Najdžel je promatrao izraz borbe suprotstavljenih osećanja na čovekovom licu. Ubacio ga je, dakako, u ring klasičnog muškog izazova - prekinuvši ga i naglo promenivši predmet razgovora. Ne naročito mudro, gledano u celini. Ali Karlos je bio duboko kontroverzna osoba, nesigurna u pogledu toga kako bi trebalo odgovoriti na takav signal. Događalo se upravo ono što je Najdžel očekivao: da će se duboko usađene reakcije oba pola zamrsiti i da će u sopstvenoj pometnji Karlos popustiti. Najdžel se prisetio Blejkove predstave o idealnom čoveku: muškarac i žena izmešani na određen način u istom telu, anima i animus sjedinjeni, isprepleteni. Žalio je što pesnik nije prisutan da vidi takav rezultat. Snovi su bili najbolji kada se nisu mogli ostvariti.
     Karlos je vrdao. "Ne mogu ništa da učinim. Kroz nekoliko minuta neko će..."
     "Uložio sam zvaničnu žalbu. Ubacio sam je u brodski komunikacioni sistem iz našeg apartmana. To mora da bude saslušano - čak ni Ted neće moći to da spreči."
     "Po pravilima", dadade Nika, "to mora ući u otvorenu mrežu u roku od dvanaest časova. Zahtevao je obavezno glasanje, tako da ljudi ne mogu tek tako da pređu preko toga."
     Karlos klimnu glavom. "Onda nemaš zbog čega da brineš."
     "Ne budi tup. Ako me Ted vrati u onu supu pre no što dođe do glasanja niko se neće upustiti u rizik da me oživi ako to nije nužno. Posedovanje malih prava i sloboda ovde znači devet desetina uloga u igri."
     Nika upita zamišljeno. "Zaista misliš da bi to učinio?"
     "Bio bi budala ako ne bi. Ted me doživljava kao tvrdo jezgro opozicionih snaga. Zašto da me ne eliminiše? Ova ekspedicija sve više poprima ukus ustajalosti starog piva. Nagađam da mu je neophodno nešto dramatično, kako bi bolje istakao svoje ime."
     Karlos se namršti. "Šta, na primer?"
     "Možda mu je prošlo kroz glavu da je Lanser prokleto opasno oružje."
     "Kako to?" Činilo se da Karlos vaspostavlja unutrašnju ravnotežu. Ustao je, očigledno osećajući se nadmoćnim u odnosu na njih dvoje. "Slušaj, zvučiš sve više i više..."
     Karlose! Jesu li oni s tobom?
     Glas je dopro kroz opšti audio, ispunjavajući malu kabinu. "Pa, nije im mnogo trebalo", reče Nika.
     "Ulovio te je", reče Karlos.
     "Zavisi", reče Najdžel. "Svi su s pravom uzrujani zbog događaja na Zemlji - to mu pruža priliku da slobodno manevriše protiv nas. Niko neće ni trepnuti ako mi..."
     Karlose! a potom nešto smirenije: Gde je do đavola on? Mislio sam da si se pobrinuo da uđe onamo s onom dvojicom.
     "Moram nešto da mu odgovorim", reče Karlos.
     Najdžel klimnu glavom. Otišao je do mikrofona i uključio ga. "Slušamo te."
     Najdžele? Šta ti do đavola misliš da si...
     "Prilično očigledno, rekao bih."
     Poštedi me tog ironičnog sranja. Napustio si medicinski centar bez dozvole, prenebregao si direktive brodskog kongresa, potom si...
     "Molim te, ne zamaraj me tom dosadnom listom grehova."
     Savet ti naređuje da se smesta javiš u štab ovde i...
     "O'ladi", reče Najdžel suvo.
     Ti, podmuklo kopile! Jednom si se izvukao, ali proklet bio ja ako ti pružim priliku da nas još i trenutak gnjaviš, samo da te se...
     "Prestani da igraš za galeriju, možeš li?"
     Prestaćemo da se igramo! Da, upravo ćemo to uraditi. Moji Ijudi su oko tog Zagnjurivača. Doći će po tebe ako sam ne otklopiš taj poklopac i ne izađeš. Ti si jedan bolestan star čovek i mi ne želimo da budemo grubi. Ali ovo je vreme krize. Dajem ti tri minuta.
     Najdžel isključi svoj predajnik. "Zvuči ozbiljno."
     "Prokleto si u pravu da jeste" reče Karlos. "Pođimo. Nema izlaza."
     Najdžel mu hitro uzvrati: "Naravno da ima. Odvedi nas dole."
     "U onu rupu?"
     "Tako je. Ionako si se pripremio za zagnjurivanje koje je trebalo uskoro obaviti - tako barem stoji u programu zadataka."
     "Moj, moj kopilot je odsutan."
     "Nećemo se dugo zadržati", reče Nika razborito. "Oni napolju će se brzo povući čim aktiviraš motore."
     "Ali ja..." Karlos je preleteo pogledom s jednog na drugo.
     Najdžel je čekao, svestan da je ovo ključni trenutak. Plan koji je razradio prilikom spuštanja ovamo zavisio je od toga šta će Karlos učiniti u ovom trenutku. Najdžel se nije libio ni da upotrebi privrženost koju je ovaj muškarac osećao prema Niki. Karlota je prokrčila put u ovaj neobični trougao, a onda je naglo promenila vektore. Pa neka bude tako; svaki novčić je imao dva lica.
     "Potrebno mi je vreme da razmislim. Nika, da li odista želiš ovo?" Čovek se pognuo, piljeći zabrinuto u njene oči.
     "Nema sad vremena za to", reče Najdžel brzo.
     "Slušaj, ovo je veoma ozbiljno kršenje prapisa. Mogao bih da..."
     "Odluči", reče Nika. "Imali smo teškoća, ali nas troje smo još zajedno. Ili se ja varam?" Najdželovo srce je ustreptalo dok je slušao njen jasan, čudesno odmeren ton kojim je ovo rekla. Možda se njeno viđenje Karlosa poklapalo s njegovim. Pamalo dockan ali...
     Karlos se uspravi. "U redu. Slušaj, mogu da kažem da imam dobre lične razloge. I zaista ih imam. Postoje stvari između nas, stvari koje nisam bio u stanju da..." Reči su mu zamrle. A onda je narogušeno prozborio: "Proklet bio ako dozvolim da me Ted vrti oko svog malog prsta."
     Nika zagrli Karlosa. Najdžel položi ruku na njegovo rame. Karlos reče nabusito: "Kladim se da imamo dobre izglede da budemo ubijeni."








Deveti deo: 2061, ZEMLJA








1.
     Čuvar je odveo Vorena do središta ostrva, duž staze koju su u poslednjih nekoliko dana utabali vojnici. Prošli su pored desetak tehničara koji su radili na akustičkoj opremi, reprodukujući visoko frekventne cikute pesme skidača. Vojnici su proizvodili ulaze na kompjuterskim ekranima ćaskajući među sobom, raščlanjujući problem na deliće koji su mogli biti prevedeni i preustrojeni tako da tvore obrasce koje su ljudi sposobni da razumeju. To je moralo da bude dobro urađeno jer su želeli da prisluškuju. Ali način na koji su skidači razgovarali sa gmazovima možda ni po čemu nije bio sličan pesmama koje su skidači međusobno razmenjivali.
     Glupo je bilo verovati da su skidači u znatnoj meri kontrolisali gmazove, razmišljao je Voren u sebi dok je koračao prašnjavom stazom. To uopšte nije imalo smisla. Nešto ih je sve skupa dopremilo na Zemlju, inficiralo gmazove nekom bolešću i odgovor je mogao proizaći iz razmišljanja o toj činjenici, a ne iz upražnjavanja glupih igara sa mašinama u vodi.
     Video je da sada ima više vojnika. Topovi velikog kalibra bili su razmešteni duž grebena, a dole blizu plaže, ljudi su kopali rovove, odakle su mogli organizovati unakrsnu vatru na prirodnim čistinama.
     Muškarci i žene pored kojih je prolazio sada su razgovarali između sebe i nisu bili onako ćutljivi i efikasni kao s početka. Gledali su ga s podozrenjem. Pretpostavljao je da ih je onaj sinoćni raketni napad učinio nervoznim te ni tegoban rad na raščišćavanju polja u uslovima jake vlažnosti nije mogao da ih oslobodi napetosti.
     Silazeći niz stenovit greben Voren se okliznuo i pao. Čuvar se kliktavo i isprekadano nasmejao, a onda ga je munuo nogom požurujući ga. Voren je produžio i ubrzo je ispred sebe ugledao jedan od žbunova čije je lišće bilo jestivo. Prolazeći pored njega ubrao je nekoliko komada i počeo da ih gura u džep, s namerom da ih sačuva za kasnije. Čuvar je nešto povikao i udario ga u leđa kundakom, tako da je Voren iznenada pao, lupivši kolenom o koren velikog drveta. Čuvar ga munu između rebara i Voren shvati da je čovek u isti mah nervozan i sit svega. To je bilo opasno. Oprezno se podigao i krenuo duž staze, hramajući od tupog bola koji mu se širio kolenom. Čuvar ga je ugurao u ćeliju i još jednom ga šutnuo. Voren pade. Ležao je tako ne pomerajući se, čekajući. Čuvar je konačno nešto progunđao i zalupio vrata.
     Podne je došlo i prošlo, a on nije dobijao hranu. Jeo je ono lišće. Slaba je to bila zamena, imajući u vidu ukrućenost njegovog kolena. Osluškivao je izvikivanje naredbi i zvuke rada i činilo mu se da je logor uznemiren, budući da su se zvuci najpre kretali u jednom, a potom u suprotnom pravcu. Nije krivio Kineze zbog načina na koji su postupali prema njemu. Sve velike sile ponašale su se na isti način, nezavisno od toga šta su propovedale kao svoju politiku, i bilo je lakše razmašljati o njima kao o velikim mašinama koje su bile konstruisane da rade ono za šta su stvorene nego o grupama ljudi.
     Pala je noć. Voren je na splavu naučio da ne misli na hranu i bilo mu je zapravo drago što je čuvar uopšte nije doneo. Moglo se očekivati da će jedanput onaj zdepasti bezbradi vojnik doći da podrobno pogleda ćeliju i zaviriti iza prevrnutog stola, gde će, naravno, ugledati humku zemlje. Voren je ležao na kamenom podu i osluškivao režanje talasa na koralnom grebenu. Pitao se da li će još jednom sanjati svoju bivšu ženu. Beše to dobar san, jer je odagnavao sve bolove i patnje koje su zajednički prouzrokovali, ostavljajući samo njene mirise i ukuse. Ali kada je zadremao, našao se u nekom dubokom mestu gde je zvečanje dopiralo odozgo: jedan metalni zvuk, pomešan s tupim zujanjem motornih čamaca, kog se naslušao minulog popodneva u laguni. Ti zvuci navirali su zajedno, sve dok nije shvatio da su isti, samo što je ono glasno zvečanje bilo akustički vid koji su skidači čuli. Nije bilo lako razmišljati uz taj zvonki čekićajući zvuk u glavi i on je pokušavao da ispliva i probije površinu vode, ne bi li umakao. Zvučanje nije prestajalo, a onda se začuo jedan tutanj, znatno bučniji, i on se iznenada probudi, osetivši da zidovi ćelije podrhtavaju od njega. Dva brza treska obrušiše se s neba, praćena iznenadnom plavom svetlošću.
     Voren je provirio kroz onu mrežu na prozorima i ugledao ljude kako trče. Nije bilo mesečine, ali pri zvezdanoj svetlosti mogao je videti da nose puške. Neočekivano štektanje začulo se sa severa i zapada. Novi praskovi, a zatim uzvratna paljba sa onog visa.
     Osluškivao ju je dok se pojačavala, a onda se postepeno navikao na treperavu svetlost što se rasipala kroz prozore i pronašao kartu koju mu je Ceng dao. Odmakao je dušek, otkrivši rupu koju je kopao i uvukao se u nju bez oklevanja. Dobro ju je poznavao i u potpunoj tami pronašao je kamen koji je koristio kao kopački alat. Još ranije je proračunao da ga je samo tridesetak centimetara delilo od površine. Neuspeo pokušaj da uz pomoć tiganja otkopa poslednje centimetre tla pokazao mu je koliko je zemlja gore tvrda tako da ni sada kada ju je udario kamenom nije popustila. Nije bilo dovoljno prostora da se okrene i izmahne tako da nova tri sasvim pristojna udarca nisu čak ni uzdrmala olabavljene grumene. Voren se znojio u teskobi tunela, a prašina mu je zasipala lice dok je odlamao komadiće čvrstog tla nad sobom. Bilo je zgusnuto i nadeveno kamenjem koje ga je udaralo po licu i kotrljalo mu se niz grudi. Ruke su počele da ga bole, no on nije odustajao. Premestio je kamen u levu ruku i osetio mekoću koja popušta, a ubrzo potom nije imao u šta da udari. Kamen je probio površinu i on ugleda zvezde.
     Obazrivo je promatrao okolinu. Jedan vojnik projuri tuda, noseći tronožac za automatsku pušku. Oštra pucketava paljba i dalje je dopirala sa severa i zapada.
     Jedna svetla varnica zaparala je nebo i Voren okrenu glavu u stranu, da mu se vid ne bi pomutio. Onog sjaja nestade, ali se zato jedan šupalj tutanj razleže logorom; minobacači, i to nedaleko odavde. S mukom se izvukao iz tunela i potrčao prema obližnjem drveću. Na pola puta do tamo koleno mu je klecnulo i on pade psujući u sebi. Bilo je gore nego što je pomišljao, a ležanje na tvrdom podu ćelije samo je doprinelo njegovom ukrućivanju. Ustao je i othramao do drveća, osećajući svakog trenutka tačku između plećki u koju će se zariti kuršum ako neki od ovih usplaharenih vojnika iza njega ugleda senku koja ovako kilavo beži. Metak ga srećom nije stigao, ali se zato jedna signalna raketa rasprsla na nebu baš kada je bio nadomak žbunja. Bacio se u njega i prevrnuo na bok, tako da je mogao da vidi čistinu. Blesak rakete zasenio je ono malo vidljivosti u noći. Čekao je da ponovo progleda, njušeći u međuvremenu vetar. U njemu beše nečeg vlažnog i mošusnog. U pitanju je bio istočni vetar koji je duvao ravnomernom snagom, što je značilo da se sprema promena plime i da je prošla ponoć. Budući da je dolazio sa istoka, nije se moglo očekivati da vetar donese miris bitke, tako da je onaj mošusni miris poticao od nečeg drugog. Vorenu je taj oset bio poznat ali nije uspevao da se seti odakle i u kakvoj je on vezi bio sa plimom. Treptao je, povlačeći se dublje u žbunje, a onda je ugledao jednog čoveka u logoru koji se kretao pravo prema njemu.
     Prilika se zaustavila ispred vrata Vorenove ćelije. Nespretno je petljala oko brave, a tresak paljbe automatskog oružja prolomio se s drugog kraja logora. Čovek je odskočio unazad i viknuo nekome nešto, a zatim je ponovo prišao vratima pokušavajući da otključa bravu. Voren uputi pogled u daljinu odakle su iznenadni bljeskovi prosipali na logor bledonarandžastu svetlost. Paljba je postajala sve jača, a kada je ponovo pogledao u pravcu ćelije, video je da su sada tamo dva čoveka i da onaj prvi otvara vrata. Voren je puzao kroz suvo grmlje u trenucima kada je štektanje mitraljeske paljbe zaglušivalo svaki zvuk koji je on možda pravio. Dospeo je do retke šumske sastojine i okrenuo se. Jedna raketa polete u vazduh rasprskavajući se u žutu svetlost. Prepoznao je onog bezbradog vojnika. On je otvorio vrata kroz koja je sada Đijan izlazio mašući rukom, pokazujući na sever. Nekoliko trenutaka vikali su jedan na drugog. Voren se povuče još dublje u drveće. Nalazio se na pedesetak metara razdaljine i sasvim jasno je mogao da vidi kako oba čoveka skidaju sa ramena svoje vite puške. Držali su ih na gotovs. Đijan još jednom pokaza rukom i dva vojnika se razdvojiše držeći odstojanje od oko trideset metara. Nameravali su da krenu u potragu. Okrenuli su se i zagazili u žbunje. Đijan krenu pravo prema Vorenu.
     Sada je bilo najlakše predati se. Sačekati signalnu raketu, istupiti napred s visoko uzdignutim rukama. Računao je da će znatno dalje odmaći pre no što neko krene u poteru za njim. Sva je prilika, međutim, da su oni u ovoj pomrčini i pod utiskom bitke koja se odvijala bili više nego uzrujani i da bi ga upucali samo kada bi opazili i najmanji sumnjiv pokret. Razmišljajući ovako, polako se povlačio, tonući u senke. Bio je suočen i sa gorim stvarima na onom splavu. Krenuo je hramajući dalje kroz senke, vođen osećajem.
     Dokopao se ruba palmi i pošao duž njega prema severu. I dalje ga je do plaže delilo nekih pet stotina metara, no na putu mu se isprečila jedna velika čistina tako da je bio prinuđen da skrene prema grebenu. Prigušen topot sa zapada govorio mu je da su Kinezi koristili minobacače protiv neprijatelja - ma ko da je bio posredi - koji je nadirao na plaže. Pet proređenih vrisaka probilo se kroz potmulu buku udaljene bitke.
     Voren je nagađao da su Japanci ili Amerikanci odlučili da zauzmu ostrvo i da za svoj račun pokušaju da porazgovaraju sa skidačima. Možda su naumili da isprobaju vlastite mašine i šifre. Možda su čak znali i za njega. Kinezi su želeli da ga zadrže, inače Đijan ne bi došao sa onim vojnikom. Voren se sapleo i udario kolenom u jedno drvo. Zastao je dahćući i upinjući se da razazna da li su progonioci bili u vidnom polju. U kratkom trenutku opuštenijeg razmišljanja shvatio je da je Đijan možda hteo da ga ubije kako bi sprečio da padne u ruke drugima. Nije mogao biti siguran da ne bi nastradao prilikom predaje.
     Ponovo se začu onih pet piskavih nota i on ih prepoznade kao signal uzbune odsviran na pištaljci. Dopirao je iz blizine. Đijan je pozivao pomoć. S obzirom na to da su se Kinezi tukli sa neprijateljem na sasvim drugom kraju ostrva postojala je mogućnost da Đijan ne dobije brz odgovor. Ali pomoć će kad-tad prispeti i onda će ga opkoliti.
     Voren se obrte prema plaži. Kretao se što je brže mogao, a da ne pravi veliku buku. Koleno ga je još jednom izdalo i dok je ustajao shvatao je da im neće zadati velike teškoće. Već su ga praktično imali u rukama. Njihova kolena behu zdrava, a pomoć samo što nije stigla.
     Nije mogao da im umakne. Jedina šansa bila je da ih zaobiđe a iznenadi jednog od njih, da ovako goloruk izvrši prepad na naoružanog, dobro obučenog vojnika; a posle toga da pobegne pre nego što ga onaj drugi otkrije.
     Podigao je jedan kamen i gurnuo ga u džep. Kamen ga je lupkao po nozi pri svakom koraku. Neko šuškanje iza njega došlo mu je do ušiju i on pohita. Na nesreću sapleo se o uzdignutu ivicu jedne jaruge.
     Uzvik. Skočio je u jarugu. Kada se dočekao na noge začuo je oštar pucanj i nešto mu zviznu iznad glave. To se zarilo u drvo na drugoj strani. Voren postade svestan da mu sada više nema povratka.
     Potrčao je niz jednu suvu dubodolinu. Bila je preuska za dva čoveka. Pokušao je da razmišlja kako će Đijan reagovati. Najpametnije je bilo pričekati ostale vojnike, a onda prečešljati čitavo područje.
     Ali postojali su izgledi da se do tog časa Voren domogne plaže. Stoga je bolje bilo poslati jednog čoveka niz jarugu, a drugog kroz drveće i tako preseći Vorenu put.
     Voren je prešao novih stotinjak metara, a onda je zastao i oslušnuo. Jedno krc lomljenja grančica doprlo je iz udaljene crne pozadine. S leve strane? Nije bio siguran. Jaruga je bila kamenita i to mu je usporavalo napredovanje. Video je nekoliko zgodnih mesta u čijim senkama je mogao da se sakrije, a onda da pokuša da izvrši prepad na čoveka koji ga je sledio. U svakom slučaju, tu je bilo mnogo pogodnije nego u šipražju gore. Do tada bi, međutim, onaj drugi čovek stigao da mu preseče put ka plaži.
     Jedan oblutak zatandrlja iza njega. Zaustavio se. Na ovom mestu stvrdnuta ilovača u jaruzi bila je visoka tri metra i veoma strma. Opazio je neko debelo štrčeće korenje i, hvatajući se za njega, izvukao se gore. Isturio je glavu preko ivice i obazreo se unaokolo. Ništa se nije kretalo. Ispuzao je preko ruba. Pod stopalom mu se odroni kamen. On se protegnu i uhvati ga. Razdirući bol sevnu mu kolenom, ugrize se za jezik da ne bi jeknuo.
     Na drugoj strani jaruge šipražje je bilo gušće. Otkotrljao se do jedne šumske sastojine, prianjajući uz tlo i bežeći od zvezdane svetlosti. Grančice su mu se zaplitale u odeću.
     Moglo se, takođe, očekivati da onaj drugi čovek dođe do ove strane jaruge. Ako to ne uradi, Voren će možda imati priliku da se provuče ka severu. Ali Đijan je verovatno pogađao kud je Voren stremio i znao je da neće imati puno izgleda kada stigne do plaže. Na otvorenom pesku bio bi potpuno izložen - lak plen.
     Voren odgamiza do tamnih mrlja ispod drveća i stade da čeka, trljajući nogu. Ovde je vetar donosio vlažan i težak, neprijatan miris. Pitao se da li se plima promenila.
     Zagnjurio je glavu u ruke želeći da se odmori i osetio kako mu jedan mišić poigrava na licu. Ovo ga je zapanjilo. Nije mogao to da oseti sve dok nije prislonio ruku na njega. Ceng je, dakle, imao pravo. Lice mu se grčilo, a da on toga nije bio svestan. Voron se namršti. Nije znao šta da misli o tome. Beše to činjenica koju je morao razumeti. Nije, međutim, hteo o tome da razmišlja u ovom trenutku i usredsredio je pažnju na promatranje pomrčine.
     Izvadio je onaj kamen iz džepa i čvrsto ga stegao. Jedan bledunjav oblik kretao se kroz drveće, na pedesetak metara od obale. Bio je to onaj oniski, bezbradi vojnik. Voren pogureno krenu za njim. Bol što mu je strujao kolenom podsećao ga je na udarac nogom koji mu je bezbradi vojnik zadao prethodnog dana, ali to sećanje mu nije davalo ideju šta bi sada morao da uradi. Kretao se napred.
     Trudio se da čučeći u suvom žbunju ne proizvede nikakav zvuk. Tupi praskovi i pucnjevi koji su dopirali preko grebena sada su bili prigušeni, upravo u trenutku kada bi mu odgovaralo da budu bučni. Ispod drveća vladala je tišina i njega je iznenađivalo što može da čuje vojnikovo strpljivo disanje. Čovek se kretao polako, s puškom na gotovs. Oružje je izgledalo veliko na zvezdanoj svetlosti. Čovek se kretao osvetljenom čistinom motreći na okolno žbunje. To beše mudro.
     Disanje postade čujnije. Voren se pokrenu, vodeći računa o bolnom kolenu. Moraće hitro da iskoči i zaskoči vojnika s leđa.
     Prilika se primače. Voren odjednom primeti da čovek ima šlem na glavi. Moraće, dakle, da ga tresne kamenom po licu. To je dodatno umanjilo njegove izglede. No, nije mu bilo druge do da pokuša. Čovek se zaustavio, okrenuo i obazreo oko sebe. Voren lagano krenu napred trpeći prodoran bol u kolenu. Moglo se dogoditi da ga ta prokleta noga oda kada krene u napad. Moraće da obrati pažnju na to i drži je čvrsto. Vazduh je pod drvećem i dalje bio miran i težak, a onaj miris koji se razvijao od nečega s plaže sve neprijatniji. Jedini vidljiv pokret beše, međutim, onaj vojnik.
     Bilo je teško pratiti tu siluetu u isprepletanim šarama senki i svetlosti. Voren ispruži ruku i pomeri stopalo. U istom trenutku naslutio je nešto vlažno i klizavo tamo napred i namah mu postade jasno da ono hripavo mukotrpno disanje nije poticalo od bezbradog vojnika, već od nečeg drugog, što se nalazilo između njih dvojice.
     Polegao je po tlu, prineo ruke licu, i onjušio jak smrad koji je vetar donosio. U bledoj svetlosti koja se točila između dveju palmi ugledao je dugačko obličje koje se batrgalo tegobno napredujući na svojim zatupastim nogama. Uvlačilo je vazduh sa svakim korakom. Bilo je debelo i teško, a koža mu je imala metalnosivu boju; na njoj su se zapažale okrugle rupe prečnika tri centimetra. Voren začu zujanje u vazduhu i nešto ga očeša po licu, ostade na njemu za trenutak, a onda nestade. Potom još jednom, ali ovog puta tako tiho da se jedva moglo čuti.
     Panjevite noge-peraja gmazova mehanički su se pomerale napred-nazad noseći nabreklo telo. Pri zvezdanoj svetlosti mogao je da vidi svetlucanje na mestu gde se tečnost izlivala iz vlažnih rupa MLADI TRČE SA NAMA. Začu se jedan prigušen zuktav zvuk i on opazi kako se iz jednog od tamnih otvora na koži pomalja stvar, glatka i vlažna i velika kao prst i širi krila. Mahala je njima po gustom i smrdljivom vazduhu, a zatim podigla svoje teško telo, oslobadajući ga iz rupe, lepršajući krilima. Munjevito je odletela mimo Vorena nestajući u noći. On se nije pomicao. Gmaz se vukao napred. Njegovo suvo hrapavo dahtanje privuklo je vojnikovu pažnju. Čovek se okrenu, napravi jedan karak. Gmaz se skupi i skoči.
     Zakačio je čovekovu nogu i masivna glava stade da vijuga u nameri da čeljustima zahvati čovekov list. Vilice škljocnuše uvrćući se i Voren začu jedan oštar udah vazduha pre no što se vojnik srušio. Kriknuo je, a gmaz se izvi i prevali na njega. Dugačka zatupasta glava segnu napred i zari se u čovekov trbuh. Oštri i piskavi krici naglo zamreše.
     Voren ustade. Smrad je sada bio još jači i on je posmatrao dva obličja koja su se borila na otvorenom pesku. Čovek posegnu prema pušci ka mestu gde je pala ali mu gmaz pričvrlji ruku. Prevrnuli su se na stranu. Stvor se valjao po čoveku, prekrivajući ga uglačanim sjajem i gušeći njegovo stenjanje. Voren pojuri prema njima i dograbi pušku. Zatim stade da uzmiče natraške sve dok nije stigao na bezbedno rastojanje. Čovek je otromboljeno ležao dok je vazduh izlazio iz njegovog tela, a tuđin zauzimao povoljniji položaj. Glava mu se obrte prema Vorenu zadržavši se na njemu par časaka, a zatim se okrenu nazad i utonu u čovekov trbuh. Gozba je počela.
     Đijan je sigurno čuo krike i brzo će stići ovamo. Nije smeo da ubije gmaza, jer bi na taj način odao Đijanu svoj položaj. Voren se okrete i hramajući udalji od odvratnih zvukova lizanja i žvakanja.
     Tiho je koračao kroz žbunje, ćopajući. Puška je imala bajonet na cevi. Ako ga napadne neki gmaz neće pucati već će upotrebiti taj nož. Stajao je na otvorenom promatrajući senke.
     Odjednom se iza njega začu bučno štektanje automatskog oružja. Voren odskoči u stranu i namah mu postade jasno da nijedan metak nije pogodio drveće u njegovoj blizini. To je bio Đijan koji je ubijao gmaza na više od sto metara odavde.
     Voren je bio siguran da Kinez nije znao da su se gmazovi iskrcavali na kopno, inače bi krenuli u poteru za njim u grupi. Sada je Đijan bez sumnje bio potresen i pometen. Ali kroz nekoliko minuta će se sabrati i znati šta mu je činiti. Đijan će pojuriti na plažu, krećući se brže no što je Voren mogao i pokušati da mu preseče put.
     Voren začu blago zujanje. Pogledao je naviše između drveća, ali ništa nije uspeo da vidi na pozadini zvezda.
     
     TAJ SVET KOJI JE BIO LAŽAN SVET NAPRAVIO IH JE TAKVIM DRUGAČIJIM NEGO ŠTO SU BILI KADA SMO IH ZNALI U SVETU KOJI JE BIO NAŠ ONI NE MOGU DA PEVAJU ALI POZNAJU MESTA GDE VI MEĐUSOBNO PEVATE I NEKI SADA IDU TAMO SA SVOJIM RANAMA MOŽDA ĆETE IH SAŽVAKATI ALI NJIH JE MNOGO MNOGO
     
     Nešto mu se zarilo u vrat.
     To je bilo vlažno i zakačilo se uz iznenadan žestok udar kao kakva igličasta loptica. Voren hitro posegnu rukom da ga zgrabi. Promašio ga je za nekoliko centimetara. U istom trenutku nozdrve mu ispuni smrad morske buđi. Ona vlažna grudva kapnula je nešto na njegov vrat.
     Hitro je podigao pušku prema svojoj guši. Zario je nož nagonski, ciljajući u mrklom mraku. Osetio je kako je šiljak pogodio tu stvar i on okrete oštricu noža i stade njome da trlja po tom mestu. Konačno je iščupao jednu vlažnu larvu, dugačku centimetar. Izašla je pre nego što je uspela dublje da zarije svoje bodlje. Krv linu niz vrat.
     Obrisao ju je rukavom i uzdigao bajonet prema zvezdanoj svetlosti. Larva je bila bela kao ličinka i onemoćalo se uvijala na oštrici bajoneta. Jedno krilo je lepršalo. Drugo je nedostajalo. Koža larve naglo je poprimala nekakvu ljuspu i ubrzo ono jedino krilo otpade. Zario je oštricu u pesak da bi je očistio i stopalom zgazio stvar koja se u grčevima pomicala na tlu. Nešto ga je još bockalo u vratu. Ogulio je to mesto. Na oštrici se našlo ono drugo krilo i nekoliko oštrih iglica. Smakao ih je na pesak i zahvaćen iznenadnom, jakom panikom stao da ih treska i gnječi petom duže i žešće no što je to bilo potrebno.
     Teško je disao u času kada je dospeo do plaže. Strah je iščileo kada je odlučio da se drži izvan senki, ne razmišljajući o tome šta ga je moglo snaći. Onaj razdirući bol u kolenu sada mu je pomogao. Osluškivao je potmulo struganje i zujanje, njušeći vetar da bi otkrio njihov miris.
     Hramajući prešao je poslednji red palmi i stupio u okrilje belog sjaja plaže pod zvezdama. Vidno polje mu se rasprostiralo u prečniku od nekih pedeset metara i, koliko je mogao primetiti, nijedno tamno obličje nije se pomaljalo iz vode. Sa severa su dopirali slabašni povici. To ga nije brinulo jer njegov cilj više nije bio daleko. Posrćući je krenuo u pravcu tih povika, ne obraćajući pažnju na mreškajuće bleskanje žute svetlosti od paljbe minobacača i dugog kramp koje je zatim sledilo. U plićacima su bili usidreni motorni čamci s velikim vitlima na krmi u kojima nije bilo nikoga. Iz jednog od njih uzeo je veslo.
     Zaobišao je poslednji rog srpaste plaže i tamo u daljini na pesku ugledao tamnu mrlju splava. Bacio je pušku na palubu i počeo da vuče splav prema vodi. Odbijao se veslom od podvodnih stena sve dok nije osetio da ga je struja zahvatila. Brzo, sada. Brzo.
     Plima se upravo menjala. Trenutno je bila slaba, ali za nekoliko minuta će se pojačati i proneti ga kroz prolaz u grebenu. Kada je postao siguran u to seo je i dohvatio pušku. U sedećem položaju bio je manje upadljiv, a i mogao je da učvrsti pušku oslanjajući se na zdravo koleno. Grlo je gotovo prestalo da mu krvari, ali mu je zato košulja bila natopljena krvlju. Pitao se da li će one leteće stvarčice nanjušiti krv i otkriti ga. Skidači mu ni u jednoj prilici nisu bilo šta rekli u vezi s tim stvarima nalik na krilate ličinke, i sada je bio uveren da ni oni nisu ništa znali o tome. Nije bilo nikakvog razloga da gmazovi razviju kod sebe takvu stvar koja bi doprinela njihovom opstanku na kopnu. Budući da su ljudi oterali skidače iz lagune više ništa nije moglo sprečiti da gmazovi iznesu te stvari na obalu.
     Video je da se nešto pomiče na plaži te je legao na splav. Đijan istrča na pesak. Zaustavio se, pogledao tačno u Vorenovom pravcu, a zatim se okrenuo i potrčao ka severu.
     Voren podiže pušku. Đijan je držao svoje oružje na gotovs. Da li je čovek naumio da mu preseče put ostavljajući ga u životu? Da je to bio slučaj on bi trčao prema jugu, prema motornim čamcima. No, i na severnoj strani moglo je biti čamaca. Možda je Đijan čuo povike iz tog pravca i odjurio po pomoć.
     Voren palcem pomeri osigurač na pušci i prebaci ga na automatsku paljbu. Znao bi šta da preduzme kada bi mu Đijan nekim činom pokazao kakve su mu namere. Kada bi samo mogao da vikne tom čoveku da ga upita - no možda ga Đijan najposle uopšte nije ni video. Pored toga, taj čovek je bio u stanju da ga slaže čak i ako bi mu odgovorio. Voren je znao da Đijanu ne može verovati ni reč, da ne može verovati ni njegovom ćutanju.
     Trčeća prilika najednom ispusti pušku šljepnu se po vratu a zatim se strovali na zemlju. Koprcala se pritiskajući obema rukama vrat. Đijan je zatim iščupao nešto iz vrata i uz uplašen krik bacio to u vodu. Posrtao je i teturao se. I dalje je jednu ruku držao na vratu, ali se ipak okrenuo i potražio svoje oružje. Delovao je ošamućeno. Uzdigao je glavu i njegov pogled sevnu pored Vorena, a onda se učvrsti u njegovom pravcu. Ovog puta nije bilo sumnje da je Đijan primetio splav.
     Voren je žalio što ne može da vidi čovekovo lice. Đijan je oklevao samo za trenutak. Zatim je pokupio pušku i uputio se prema severu. Napravio je nekoliko koraka i taman kada se Voren malo opustio opazio je nešto čudno u načinu na koji je Đijan pomakao svoju ruku. Voren je bez mnogo razmišljanja brzo nanišanio, videći da Đijan okreće pušku prema njemu. Iz nje se razvilo svetlo žuto bleskanje - automatska paljba, dok je Đijan njihao cev crtajući s njom male krugove u vazduhu - Voren ispali rafal. Pogodio je Đijana visoko u ramena, a potom i u grudi, obrnuvši ga. Bleskovi su prestali da izbijaju iz Đijanove puške, a Voren je bio pomalo zbunjen bučnim štektanjem svog oružja, ali je nastavio da puca u priliku koja je padala, prevrnuvši se više puta sve dok od Đijana nije ostala samo gnjecava hrpa dronjaka i krvi.
     Voren je lagano spustio pušku. Dahtao je. Uopšte nije imao nameru da ubije Đijana, ali upravo je to učinio ni za trenutak ne prestajući da odmerava mogućnosti i procenjuje da li to mora da bude baš na ovakav način što ga je na kraju krajeva i spaslo. Da je Đijan dobio priliku da ispali još koji šaržer s Vorenom bi verovatno bilo gotovo.
     Ponovo je pogledao prema obali. Glasovi, u blizini. More je u priobalnom pojasu i dalje doživljavalo oseku no, njega je struja već čvrsto držala u svom zagrljaju i odnosila ga. Prolaz je bio tamna mrlja u belim režećim zubima velikih valova.
     Morao je brzo da umakne, jer će vojnici koji su se nalazili na severu dotrčati u pravcu malopređašnje paljbe. Razapinjanje jedra samo bi im označilo metu. Morao je da sačeka da ga spora postojana struja iznese napolje.
     Nešto je tupo udarilo o dno splava. Ponovilo se. Voren ustade i dohvati pušku. Daske su trle jedna o drugu kada je splav dospeo u uzburkano more blizu prolaza. Jedna velika tamna stvar probi površinu vode i prevrnu svoje ogromno telo. Oči su se bečile na njega, a noge izrasle iz peraja odbacivale nasuprot struje. Gmaz se okrenuo i prevrnuo preko talasa koji se valjao od prolaza, a potom zaronio okrenuvši veliku glavu prema obali. Laguna se sklopila nad njim.
     Voren je koristio veslo da bi izbegao sudar splava sa stenama. Talasi su se razbijali s obeju strana, a duboke trake struje usisaše splav kroz prolaz velikom brzinom. Voren začu iza sebe jedan povik - usamljen hrapav i pun iznenađenosti. Bitka je tutnjala iza one hridine, ali taj zvuk se polako gubio u razbijanju talasa koji su jurili nošeni istočnim vetrom i on izbi na pučinu tamnog okeana. Sada kada je izašao na otvoreno more splav se naglo uzdigao i zaronio.
     Jedan oštar prasak. Motorni čamac se brzo približavao otpozadi. Voren je ležao priljubljen uz splav i čvrsto stezao pušku. Još jedan pucanj zazvižda mu iznad glave.
     Ovde na otvorenom sigurno će ga uhvatiti. Nanišanio je prema mestu gde je trebalo da se nalazi vozač ali je znao da će na uzburkanom moru promašiti. Začuo se kratak mucavi lavež paljbe iz automatskog oružja. Meci su zviždali nedaleko od njega. Nisu morali da budu precizni ukoliko su imali dovoljno municije.
     Splav je promenio smer kretanja, ali i motorni čamac odmah ispravi kurs i krenu za njim. Voren je dopuzao do ivice splava pripravan da sklizne preko ruba kada se oni previše približe. I to je bolje nego da ga iskasape čak i uz sve gmazove u vodi.
     Čamac je cvileo i poskakivao na moru približavajući se. Uzdigao je pušku i nanišanio znajući da su mu izgledi ništavni. Video je kako jedna cev bljuje vatru i paluba ga zasu iverjem i cepkama sa mesta gde su se kuršumi zarivali.
     Voren oprezno zaleže i stisnu oči da bi bolje video metu i u tom trenutku ugleda kako nešto iznenada iskače iz vode preko pramca čamca. To je bilo veliko, a onda iskrsnu još jedno koje je tresnulo ispred vozača i praćaknulo se preko vetrobrana, sve to u jednom jedinom pokretu. Tresnulo je među ljude u čamcu. Povici. Beloplavi oblik zvrcnuo je jednog čoveka preko ivice čamca, a drugog oborio na dno. Pramac čamca iskrenu se prema nebu. Iz ovog ugla Voren je mogao da vidi vozača koji je držao volan i čučao da bi izbegao razmahani rep skidača. Čamac se propinjao na uzburkanom moru a motor mu je urlao.
     Začu se štektanje automatskog oružja. Skidač odskoči i ošinu čoveka repom. Voren pritrča rubu splava i još jednom nanišani navikavajući se na ljuljuškanje. Ispalio je dva metka u čoveka. Prilika se zatetura i skidač ga pošteno mlatnu tako da je smesta preleteo preko ograde. Vozač se osvrte i shvati da je sam. Onaj skidač je nepamično ležao u čamcu. Voren nije dao vremena Kinezu da razmišlja. Ispalio je rafal u pravcu tamne prilike za volanom, ne skidajući prst sa obarača sve dok ga više nije video. Čamac utonu u tišinu. Ništa se više nije pomicalo.
     Sa obale dopreše oštri povici, ali se nije čuo zvuk drugog motornog čamca. Onaj se lagano plutajući udaljavao. Voren pomisli na skidača koji je mrtav ležao u njemu. Pokušao je da se približi čamcu, ali su ih struje još više razdvojile. Kroz nekoliko minuta nestao je u pomrčini, a i samo ostrvo je izbledelo, pretvarajući se u jedva primetnu senku nasred mora.








2.
     U podne narednog dana tri velika lovca-bombardera zaparala su nebo svojom grmljavinom i udaljila se u pravcu juga. Posle toga, jedna letelica je satima špartala nebo, visoko i bezvučno.
     Obišao je ono ostrvo pod okriljem noći i razvio svoje pohabano jedro ne bi li se puštajući splav niz vetar, što više udaljio od onog pakla. Imao je kad sebe Cengovu kartu. Pecaljke sa udicama ostale su srećom na svom mestu. U magacinu puške više nije bilo nijednog metka, ali je od bajoneta napravio dobru ribarsku kuku.
     Jedna mala tuna zakačila mu se na udicu u svitanje. Pobegla je dok ju je izvlačio. Nadao se da će ih biti više sada kada su gmazovi izlazili na kopno, ostavljajući njih na miru.
     Pred podne upecao je malu ribu i još jednu pred zalazak sunca. Prespavao je najveći deo dana ispod bledog, mlakog i oblandastog sunčevog diska. Modrice i probijeni žuljevi otežavali su mu ležanje na leđima.
     Sledeće noći ugledao je iznenadan blesak udaljene narandžaste svetlosti reflektovane od oblaka u blizini horizonta. Jenjavao je pretvarajući se u sjaj dok je boja čilela iz njega i na kraju je nestao. Posle toga naišao je valjajući tutnjajući udar zvuka. Bilo je i drugih rasprskavanja svetlosti, istina, znatno bleđih.
     Visoko gore, srebrnaste tačke glatko su krstarile kroz tamu. Jedna za drugom iščezle su pretvarajući se u sjajne varnice nalik na svice - žute, tamno plave. Satelitski rat. Ubrzo su i oni nestali.
     Probudio se u zoru i stao pogledom da pretražuje nebo ne bi li otkrio onu tanku srebrnastu nit koja je sezala u tamnu nebesku zdelu.
     Sada je i ona bila smotana oko same sebe. Voren je, štiteći oči rukom, spustio pogled niz nebo prema svitanju i dole u daljini, gde ničeg nije trebalo da bude, otkrio još jednu bledu prugu.
     Nebeska kuka bila je slomljena. Jedan njen deo se savijao naviše, a drugi je pao. Neko ju je naprosto prepolovio.
     Dugo je posmatrao padanje te blede trake. Konačno ju je izgubio iz vida u sjaju sunca koje se uzdizalo. Muškarci i žene, inženjeri, radili su na njenom donjem kraju i on je pokušavao da zamisli kako je izgledalo bespomoćno beskrajno dugo padanje s tolike visine, koje se završavalo brzim sagorevanjem visoko u vazduhu. Kao zvezde padalice.
     Koleno mu se nadulo tako da nije mogao da stoji pa je legao u senku jedra. Rana na vratu mu je pulsirala. Dobila je u međuvremenu plavičastu krastu. Nije smeo da je dodirne.
     Uhvatila ga je groznica i on se znojio u deliričnom stanju. Video je svoju ženu kako korača prema njemu preko strmih talasa i dozivao je odebljalim suvim jezikom. Potom se ponovo našao u laguni lenjo plutajući i zureći u stepenaste sunčeve zrake koji su poigravali po njemu dok mu je rrrr nekog motora prelo u uvu.
     Shvatio je da nema čega da se boji. Najpre malo plivanja u bistroj vodi, a potom kratak odmor i hladno piće s kockama leda u čaši, pa hrana, topli vruskavi tost, po kome curi puter i stejk pošteno nadeven slaninom, a zatim kuvana seckana govedina sa dobro ispečenim krompirom, ledeni čaj, puno čaja, pun bokal čaja, koji ispija u hladu.
     A onda je znojenje prestalo i on je predahnuo. Prošlo je jato riba i on ulovi jednu, očistio ju je, ogulio i celu pojeo za ciglo minut vremena. Malo kasnije ulovio je još jednu i tek posle toga postao sposoban da razmišlja.
     Zapitaće skidače o larvama, pade mu na um, iako od toga verovatno nije bilo vajde. Bio je uveren da one nisu prirodno pripadale gmazovima.
     Prisetio se listova koje je napisao pre toliko vremena, svih onih zamršenih misli. Skidači su mrzeli mašine koje su upale u njihove zavičajne vode. Upoznali su ih tokom dugih godina putovanja. Te stvari koje su se trzale i zujale selile su ih, hranile i mešale pa ipak nisu bile pravi život. Različit od života koji se razvijao iz ničega, cvetajući svuda gde su se susretali hemijski elementi a sunčeva svetlost se probijala kroz gasni pokrivač.
     Ta mržnja pomogla im je da izdrže dugo putovanje. Te tako, kada su videli čovekove proste bučne brodove smesta su i njih zamrzeli.
     Mašine su to svakako unapred znale. Planirale su to. Lako. Tako lako.
     Nastavio je da peca, ali nije ništa ulovio.
     Te noći je video nove narandžaste bleskove na zapadu.
     A onda, negde pred zoru, neke stvari su počele da se kreću na nebu. Oblici su klizili kroz crnilo, hvatajući sunčevu svetlost kako je sunce izlazilo iz Zemljine senke.
     Bile su blizu, kretale su se brzo, a njihove orbite ponavljale su se za manje od sat vremena. Bile su velike i nepravilnog oblika, sa zrnastim šarenkastim površinama. To što je Voren bio u stanju da razazna pojedinosti na njima značilo je da su daleko veće od brodova koji su doneli gmazove i skidače; veličine asteroida.
     Nikakve odbrambene letelice nisu se podigle u vazduh da presretnu ova obličja. Nije preostao nijedan vojni satelit; nigde nijednog visokoenergetskog lasera. Nijednog oružja sa usnopljenim česticama. Ni traga od aparata koji su više od pola veka održavali nuklearni mir između ljudskih bića.
     Brodovi su upijali sunčevu svetlost, odajući neobično sjajno sivilo. Dok je Voren posmatrao, počeli su da se raščlanjuju. Komadine su otpadale i padale, neprekidno se razlažući, dok su letele nebom.
     U zoru se svetlost vratila na nebo. Oko splava okean beše obezbojen. Voda je u blizini bila bleda, s jednom granicom, na više od sto metara udaljenosti, posle koje je ponovo poprimala tamnoplavu boju.
     Ispod njega se nalazilo nešto. Nije se pokretalo. Voren je ćutke stajao, piljeći dole.
     Neka mašina? Sa onih sivih brodova? Ali ona ništa nije preduzimala.
     Ispitao je tu stvar štapom. Nije bilo nikakvog otpora. Struja je bila slaba i posle kraćeg vremena mogao je da kaže da se splav uopšte nije kretao, da nije sledio postojan pritisak talasa.
     Ona stvar odozdo držala ga je čvrsto na ovom mestu.
     Morao je da rizikuje. Brzo se nagnuo preko ivice i gurnuo glavu pod vodu. Jedna linija je polazila od sredine splava, protežući se do nečeg belog. Nečeg tvrdog. Ćilibarska fosforescentnost talasala se kroz to.
     Posmatrao je čitav sat, a to se nije pomeralo, nije se uzdizalo prema površini ili odmicalo u stranu.
     Nijedna riba se nije usuđivala da mu priđe. Ako ostane ovde i ništa ne preduzme umreće od gladi.
     Puška beše beskorisna, te on uze nož. Zaronio je i stao brzo da gnjura nadole. Osećao se manje ranjivim ispod površine.
     Prelamanje mu je prevarilo oči. Bilo je dublje nego što je mislio, veće, i umalo nije odustao nadomak toga.
     Pluća su mu već gorela. Razni obrasci jurili su preko lica biserastih zidova. Uvajajući se, pogledao je kroz njih, i ugledao spratove i nivoe u pozadini. Ništa se unutra nije pomicalo.
     Dole još niže ukazala se rupa i on zapliva prema njoj dok mu se grlo grčilo. Morao je baciti pogled pod tu stvar, ne bi li otkrio neku mašinu, pogonski motor ili nešto treće što ju je pokretalo. Kada je zamakao za oštru ivicu rupe, pregnuo se naviše zureći u polomljenu ivicu svetlosti i već u sledećem trenu lice mu se probi do vazduha.
     Gutao je vazduh kao riba na suvom. Bio je to jedan vazdušni džep uklješten između dva nivoa. Plutao je za trenutak pokušavajući da razazna strukture od nejasnih slika oko sebe, zbunjen tečnim uzajamnim dejstvom vode i svetlosti. Prozirni zidovi mešali su srebrnasta vazdušna punjenja s mreškajućim strelama zelene sunčeve svetlosti.
     Ovde nije bilo ničeg mehaničkog. Plivao je pored šarenkastih zamrljanih granica. Površine behu glatke, s mekom otpornošću na pritisak. Neke su bile zakrivljene, a druge ravne. Otkrio je jednu ispupčenu ivicu i uspuzao se na nju.
     Predahnuo je okružen poigravanjem filtrirane svetlosti boje žada. Video je da je bela tvar od koje su načinjeni zidovi, spojena gotovo bez šavova, od one vrste blokova koji su se nasukali na ostrvo i koje mu je Ceng pokazao. Ispust je bio uzan i neravan. Puzeći duž njega dospeo je do niskog zida na koji je mogao da se popne. Iza njega ležao je ravan pod, izbušen nasumično raspoređenim rupama širokim bezmalo metar. Iza toga bilo je još mnogo čega.
     Dugo je i oprezno istraživao ovaj lavirint spuštajući se u uglačane uzane hodnike. Činilo se da tu nema nikakve logike: samo kombinacija vijugavih prolaza i male sobe. Otprilike trećina čitave strukture sadržala je zarobljen vazduh. Cevi ispunjene vodom presecale su nepravilne sobe u nekoj vrsti krivolinijske logike.
     Probio se naviše sledeći strelu svetlosti koja se spuštala kroz mlečne zidove. A tamo - oprema, nemarno zgumana u gomile, pregršt elektronike, ventili, cevi i kablovi. Komplet retorti. Bila je tu i jedna čitava radio-oprema, složena, zapečaćena protiv vode, nedirnuta, s pomoćnim baterijama za vanredne slučajeve; dobar brodski komplet s visokofrekventnim linijama.
     Ti ostaci bili su nerazvrstani, razbacani po dugačkoj prostoriji koja je imala više okruglih otvora na podu. Nije bilo nikakvih znakova koji bi upućivali na način na koji je sve to dospelo ovamo.
     Nakratko se pozabavio radijom. Nedostajala je jedna žica-spojnica, ali on joj je brzo pronašao zamenu u obližnjem kršu i sredio aparat tako da je ovaj mogao da funkcioniše. Bio je težak, ali on je verovao da će uspeti da ga prebaci na splav. Netremično je posmatrao debeo kabl koji se pružao prema splavu.
     Zeleni prsti sunčeve svetlosti sada su padali koso: sumrak. Pronašao je rupu u podu koja je vijugala nekih deset metara da bi na kraju izbila na spoljašnji zid ove građevine. Dva minuta duboko je disao puneći krv kiseonikom, a zatim je skliznuo u otvor probijajući se kroz široku cev koja je vodila napolje u otvorenu vodu. Kada je izašao iz cevi, teskobe u grudima nestade i on otvori usta, puštajući da vazduh izjuri napolje. Kako se uzdizao prema površini pritisak okeana je popuštao, dozvoljavajući preostalom vazduhu u plućima da se raširi. Usta su mu stvarala naizgled nepresušnu fontanu krupnih mehurića koji su se uzdizali prema splavu.
     More je zapljuskivalo škripeće daske. Ribe su iskakale, a horizont je bio jedna crta. More se ponovo oporavljalo posle duge vladavine gmazova. Cvetalo je, a jata riba su se vraćala. Sada je mogao ovde da preživi.
     Uzeo je svoje pecaljke i pušku i zaronio. Ponovo se približio onoj tvorevini. Sa jenjavanjem sunčeve svetlosti ribe su se okupljale u zaklonjenim otvorima i cevima. Zabacio je udice u tom pravcu i ulovio tri komada.
     Mrak se brzo spustio. Legao je na pod. U lavirintu je bilo dovoljno vazduha da izdrži celu noć. Imao je vremena da razmisli o sutrašnjici. Nemirno je dremao, a misli su mu te noći bile isprekidane i nejasne.
     Nad horizontom se više nisu zapažala nikakvi bleskovi. Jedan deo je, dakle, okončan, pomislio je. Suprotstaviti jednu životnu vrstu drugoj. Cilj je bio - poremetiti ionako nesigurnu ravnotežu i navesti ljudsku rasu da pomisli da je posredi jednostavna borba protiv nečega iz mora.
     Ljudi su uradili ono što su uvek činili u grupama i ta stvar im je na neki način izmakla. Uspeli su, takođe, da unište Nebesku kuku.
     Činili su sve to nesvesni da je nešto odnekud htelo da jedan život dokine drugi odnosno da se životni oblici međusobno satru. Sve to zarad raščišćavanja prostora za sive brodove koji su sada zasipali okean, daleko od besplodnih bitaka koje su besnele na kontinentima.
     
     Nešto se kretalo iza tih zidova.
     Probudio se u trenu i još sasvim ukrućen od spavanja pretražio obližnja biserasta okna svetlosti. Vazduh i voda uzajamno su se mešali, hvatajući hladno svetlucanje zore, obmanjujući oči...
     Tamo; brzi, streloviti pokreti. Skidači.
     Ušli su kroz cevi s vodom, plivajući blizu njegove prostorije. Na neki način ovi skidači su znali za prošla vremena, znali za težak i spor napredak, znali za strpljenje koje je to zahtevalo.
     Bili su potrebni sati da bi se razumelo i još više da bi se pronašle prave reči. Doneli su nešto za šta su verovatno verovali da može da posluži kao sredstvo za pisanje. Gruba pisaljka jedva da je mogla da zagrebe uljaste, naborane listove koje su mu dali. Napisao je, oni su mu odgovorili i on se upinjao da prozre smisao kroz nagomilane nizove reči.
     
     SIVE STVARI PLUTAJU DUBOKO DOLE. ONE PREKOPAVAJU MORE NJIHOVE FABRIKE ZVEČE MOŽEMO DA IH ČUJEMO. NJIHOVI ZVUCI ZAPRETENI U VODENE RAVNICE ČUJU SE NADALEKO. ONE PRAVE MNOGE KOPIJE SAMIH SEBE. GMAZOVI SU OTIŠLI NA KOPNO SIVE STVARI MISLE DA SU BEZBEDNE.
     
     Voren je za sebe znao da je tvrd čovek, nezainteresovan za razgovor, neprijatan za ostale članove posade, opušten jedino sa svojom ženom a i to je trajalo svega nekoliko godina, pre nego što se sivi zid spustio između njih. U njemu je bilo nekakve praznine, znao je to bez osećanja sramote ili gubitka, ne doživljavajući to kao nedostatak već kao jedan prazan prostor - prazninu koja mu je omogućavala da čuje šapat vetra, pljuskanje talasa i da, zahvaljujući toj praznini, stvarno sluša, ne razmišljajući o tome kao o pozadini neprestanog suludog brbljanja ljudi, već kao o zasebnoj pesmi, disanju planete. Otuda je imao uvo za skidače i stvari koje su oni doznačavali i pokazivali, ali ih nisu izgovarali. Pretvarao ih je u reči jer je bio, ipak, neizbežno čavek i pisanje je predstavljalo način da ih utvrdi, jedan čisto ljudski impuls nasuprot delovanju zuba vremena: pričvršćivanje stvari rečima. A ta praznina ga je spasla, godine unutrašnje tišine urodile su mirnoćom koja je sada bila čvrsta, poput stene.
     
     ONI MISLE DA SU BEZBEDNI. ONI MISLE DA POSTOJIMO SAMO MI UHVAĆENI U ZAMKU OVOG SVETA. DONOSIMO TI ORUĐE. POZNAJEMO OVE VODE. SIVE MAŠINE SE SADA KREĆU NE OSEĆAJU NE MOGU DA ZNAJU. NE MOGU DA ISKUSE OVE VODE.
     
     Tog poslepodneva skidači su doneli još brodskih ostataka olupina dovlačeći ih s mukom u mrežama od užadi koje su sami napravili: čitava jata vukla su taj tovar. Počeo je da prebira po tom kršu, odvajajući konusne delove, razmišljajući.
     Baktao se s jednom antenom, sastavljajući je od kablova kada je svetlost najednom izbledela. Podigavši glavu video je da jedna dugačka senka pluta pored njegovog splava. Dno joj je bilo sazdano od izukrštanih daska i greda.
     Pristala je uz njegov splav, a Voren se zabrinuto pitao da li je to poticalo od onih sivih brodova: nešto što je krstarilo i pronalazilo preživele. Čučao je između motora i delova zureći naviše. Nije video nijednog gmaza.
     Nešto je pljusnulo u vodu i izazvalo kaskadu mehurića. Uvijalo se i mlatilo i Voren odjednom vide da je to žena. Plivala je oko velikog oblika osmatrajući ga odozgo. Povukla je nešto, shvatila da je učvršćeno i nastavila da istražuje. Pogledala je dole, prestala da maše rukama i nogama i sada je naprosto lebdela u vodi netremično posmatrajući. Imao je utisak da gleda kroz mlečne blokove svetlosti i da može da ga vidi. Neposredno pre no što joj je ponestalo vazduha načinila je jedan gest, kratak brz signal i pohitala naviše dok je vazduh prštao iz nje.
     Ljudi. Drugi muškarci i žene koji su se osposobili da žive na moru. Preživeli.
     A onda je jedan skidač ušao u vidno polje, a zatim više njih i Voren je namah shvatio da su oni doveli ove ljude na njihovom velikom splavu, doveli ih ovamo.
     Udruživanje grupe otrcanih preživelih i tuđina bez ruku na talasima okeana koji su već opustošile sive mašine.
     Imali su malo toga sa čim bi mogli da rade. Olupine. Spasena plovila. Možda su neki brodovi uspeli da pobegnu s kopna, gde se smrt i dalje širila. Mogli su, međutim, da naprave stvari.
     Bio je prilično siguran da bi radio, ukoliko bi on uspeo da razapne antenu preko splava, mogao da dosegne orbitalne svemirske stanice, da čuje koju reč od njih, pod uslovom da je iko još bio živ.
     Moraće da načini paraboličnu antenu i da emituje u uzanom konusu bez ikakvih pobočnih rasejavanja. Ukoliko bi emitovao na kratke mahove, jedina šansa da budu otkriveni podudarala se s mogućnošću da jedan od njihovih orbitalnih letećih objekata prođe kroz taj konus.
     Čak i ako se to ne dogodi, nema sumnje da je na moru bilo još ljudi. Moraće da budu oprezni da bi izbegli otkrivanje.
     Sive stvari će pričekati da se bitka na kopnu okonča. Potom će krenuti. Moraće da izađu iz mora da bi zauzele čvrsto tlo. Ali najpre će morati da pređu preostala područja okeana, a sada je to bilo more sa skidačima u njemu i ljudima na njemu, život koji se borio i izgubio, istrajavao, ponovo se borio i ćutke se nastavljao, gledajući napred i nagonski tražeći drugi život, čekajući da sive stvari ponovo krenu - život je moćan i ispitivački kakav je vazda bio, još opasan i nadirući.
     Dokrajčio je tunu skakačicu, čekajući. Nije proteklo mnogo vremena, a srebrnasto nebo iznad njega rasprslo se u dragulje i ona žena se probi kroz mehuriće snažno se potiskujući nadole rukama i nogama. Kružila je proučavajući. Čak i ovako duboko osećao je sporo valjanje talasa od koga je ova struktura škripala.
     Ustao je. Ugledala ga je i mahnula. Sa iznenadnim uzbuđenjem uzdigao je ruke u vazduh i stao mahnito njima da mlatara. Vikao je. Iako je znao da još ne može da ga čuje.








Deseti deo: BOGINJE








1.
     Dole, u okean noći. Zagnjurivač je bio sjajna drečava božićna lopta, s blistavim pločicama razlivajuće svetlosti. Bacao je bled sjaj na masivne grebene sleđenog ugljendioksida, koji je optočavao okno. Motori su zujali. U teskobnoj kabini vazduh se hladio a pritisak rastao.
     Lanserove proračunske analize otkrile su na desetine toplih tačaka na površini. To su bile pukotine u ledenim slojevima, gde su vrele struje iz unutrašnjosti probile put kroz napukline u ledenim kontinentima. Planinski venci leda i stena kretali su se i pomerali u žestokoj tektonici, lomeći se, ugibajući se i prskajući.
     Ovaj mesec je bio veći od Ganimeda. Ispod njegove ledene kože, cirkulisale su velike količine tečnosti i bljuzgavice. U središtu, jezgro od stena i metala postajalo je toplije zbog raspadanja radio-aktivnih elemenata. I sama Zemlja je sticala najveći deo svoje unutrašnje toplote od raspada radijuma i uranijuma. Ovde je unutrašnja toplota tražila izlaz, pritiskajući tanku sferičnu ledenu kapu, pronalazeći neki otvor ovde, neku slabost onde, da bi konačno provaljivala površinu slaveći kratkotrajnu pobedu.
     Kada bi taj tok snažnije nabujao, pokrenuta tečnost je stvarala vulkane. Iz njihovih kratera neprekidno se podizala para. Oni su stvarali ravnice prošarane jezerima, na mestima gde su vodene struje malaksavale. Posade koje su radile na terenu opredeljivale su se za mirnija izvorišta, tako da nisu morale da se bore s jakom turbulencijom kada se zagnjurivač spuštao da istražuje.
     Kako su dublje ulazili, okno se proširivalo. Komadine leda proletale su pored njih u žućkastoj svetlosti farova. Spustili su se nekoliko kilometara kroz rastvore amonijaka, bljuzgavicu ugljen dioksida, metanskih kristala i svetlucavih mrlja raznih otpadaka. Mesečevo obrtanje rastresalo je zrnaste stene, stvarajući tanane lebdeće velove koji su naspram pokretnih svetala zagnjurivača izgledali kao svetlucave zavese.
     Dospeli su do zone srazmerno čiste vode. Karlos je ispustio veliku kesu sa zagnjurivača i poravnuo pramac u struju. Zatalasala se i nahrupila - snažno, iako je bila svega jedan malekul debela. Karlos je pokazao Niki kako da pričvrsti plutače za rep one kese i izjurio napolje. Pronašao je jaku potisnu struju. Kada je doviknuo, ona je oslobodila plutače i vreća se samozaptila. Nošena plutačima počela je da se uzdiže oknom. Trebalo je da iskoči na površinu jezera, nasuče se na obalu a spektometri mase će nakon toga izdvojiti redak deuterijum. Lanserovi fuzioni motori mogli su da sagorevaju deuterijum pojačavajući reakcije koje su se odvijale u sabirnom pogonu.
     "Detektori nečistoća registruju veoma mnogo otrovnih materija", primeti Najdžel.
     "Pravi zoološki vrt škarta", promrmlja Karlos. Nije prozborio ni reč od početka spuštanja. Lice mu se grčilo od sukobljenih misli, a pažnja mu je bila prikovana za složenu kontrolnu tablu u obliku polumeseca.
     "Kako izgleda?" Nika je došla pošto je ručno oslobodila plutače.
     "Pileća supa, zapravo. Ili ekvivalent Rosa 128", oglasi se Najdžel sa zadnje ležaljke na kojoj se odmarao.
     Karlos reče: "Oni iz naučnog odseka spremaju se da dođu ovamo kroz nekoliko dana i uzmu duboke uzorke."
     "Zanimljivo. Puno teških molekula. Ima i slobodnih radikala."
     "Ova voda je previše hladna da bi spantano proizvodila slobodne radikale", primeti Nika. "Nema nijednog izvora energije."
     "Zaista." Najdžel se namrštio. "Čovek bi pomislio..."
     Karlose, hoću da razgovaram s tim tvojim putnicima.
     "Ovo je peti put kako nas zove", reče Karlos.
     Najdžel zevnu. "Sirotan. Pitaj ga ima li kakvih novosti."
     "Tede, situacija je odista izmakla kontroli, i ja naprosto želim da uradim ono što..."
     Znam to. Kada te neko tako iznenada zaskoči, nije čudo što pobrkaš odgovornosti - znam Karlose.
     Najdžel prašapta. "Zvuči sasvim razumno i opraštajuće. Taj Ted je čovek za sva vramena."
     Nika se osmehnu ućutkavajući ga.
     "Čudesan glumac. Nisam to do sada umeo da cenim."
     Karlos je malo govorio poslednji sat vremena.
     Prilika da razgovara s trećom stranom otvorila ga je. Nije mogao da skriva zbunjenost i nesigurnost, ali se to prelamalo kroz protivljenje da prizna vlastiti čin. Ili će barem Lendon to tako protumačiti, pretpostavljao je Najdžel. Lendon je slušao i savetovao se s upravnikom operacija na Boginjama.
     Osoblje koje je radilo na površini bilo je besno zbog njihovog kršenja pravila i moguće opasnosti - prevashodno za opremu; valjalo je uvek imati na umu šta se da zameniti - u slučaju da Karlos zapadne u škripac. Ali ukoliko bi se držao podalje od zidova okna imalo je smisla pustiti ga da ide dalje, da otkriva tokove čiste vode i puni vreće u obliku suza. Lendon se još neko vreme savetovao, a onda dao Karlosu dozvolu da privremeno ostane dole. Ako se, međutim, nešto promeni, ili se Najdželavo stanje pogorša...
     "Poneo sam filter sa sobom", ubaci Najdžel.
     Pitao sam se kada će se oglasiti glavni dasa. Moram reći da je to potpuno u skladu sa čitavom tvojom karijerom. Pucaš pod pritiskom.
     Bilo je prizvuka džentlmenske hladnoće u Lendonovom glasu. Obojica su, dakako, govorili za magnetofonski zapis, koji će možda u nekoj budućnosti biti emitovan.
     "Pre bih rekao da se podvrgavam faznom prelazu. Ili kaljenju. Čudesan je to proces. Smanjuje krtost. Razrešava unutrašnje napetosti."
     Pa, sačekajmo trenutak glasanja koje si zahtevao. Misliš li da skup neće uzeti u obzir ovu bežaniju.
     "Ja sam dabrovoljno pošla s njim, Tede", reče Nika. "Imaš li nameru i mene da zatvoriš?"
     "Ne poturaj se pod nož", umeša se Karlos. "Tede, nadam se da mažeš da shvatiš da je ona u veoma uzbuđenom stanju i ne stvarno..."
     Shvatam. Pa, mogao sam da prođem i bez ovog sranja koje si mi servirao, Najdžele. Posle svih onih vesti koje su stigle sa Zemlje, ovde je atmosfera usijana. Čekamo naređenja za povratak i moglo bi se desiti da izmenim plan svega...
     "Kakve su vesti?" upita Nika.
     Primamo slab noseći talas. Izgleda da je došlo do novih termonuklearnih udara. Čini se da se satelitski rat završio onako kako su svi predviđali - potpunim uništenjem. Ima i izveštaja o tuđinskim letelicama u orbiti. Neke od njih sleću u okeane.
     "Moj bože", reče Nika tiho.
     Daaa. A Najdžel je odabrao baš ovaj trenutak da izvuče jedan od svojih...
     "Pomalo si nehatan u pogledu gubitaka, nije li tako", reče Najdžel oštro. "Dobijao si signale upozorenja o stanju na Zemlji - to se kuvalo čitavih nedelju dana. Mislio si, međutim, da me strpaš u komoru dok su ljudi zaokupljeni tim stvarima. Nije čudo što se sve to događa odjednom samo, ne odvija se onako kako si ti isplanirao, je li tako?"
     Paranoidno, Najdžele, odista paranoidno.
     "Videćemo. Ako imam još pokojeg prijatelja tamo koji su sprečeni da glasaju za mene..."
     Posle ovog? Na tvom mestu ne bih se kladio na to.
     Najdžel napravi ljutitu grimasu. "Ovaj razgovor ne vodi nikuda. Karlose, šta je ono na sonaru? Velika struktura u levom kvadratu."
     "Prekidam vezu", reče Karlos u mikrofon. Posao je ponovo izbio u prvi plan. Nagnuo se prema prozoru gledajući niz struju.
     "Hteo sam da ga izbacim iz sedla", reče Najdžel blago. "Ne sme se zazirati od svega."
     "Ako tresnemo u jedan od onih bregova..."
     "To ne znači da moramo da se držimo kilometrima daleko. Mogli bismo se upustiti u malo istraživanje dok čekamo na dželata."
     "Nika, hoćeš li da razviješ vreću? Ovde hvatam dobar procent."
     Uputila se natrag prema opremi. Okviri plutača i vreće bili su uredno smešteni u velikoj komori koja je zauzimala najveći deo brodskog prostora. Prišla je velikoj komandnoj tabli na ulazu u komoru. "Oslobođeno!" Začulo se jedno potvrdno tup i jedno vuuuš.
     Karlos klimnu glavom. Najdžel se premesti u kopilotsko sedište. Ležao je u njemu i proučavao komandnu tablu. Telom su mu pralazili žmarci. Karlos sav predan poslu naginjao se preko srpastog reda kamandi. Čovek je ispoljio tipičnu mušku reakciju za vreme razgovara sa Lendonom. To je bio čest slučaj kada su u razgovoru pretežno učestvovali muškarci; svaki je prosto kipteo od želje da nešto kaže, jedva čakajući da drugi završi, tražeći dragocenu priliku da plasira sopstveni obrazac. Najdžel je to davoljno često činio, te je mogao da prepozna takvo stanje. Međutim, za njega je bilo novo to što je došao do ovog otkrića. Proveo je čitav život probijajući se napred, manevrišući govorom po svojoj želji. Usredsređujući se, uvek se usredsređujući. Postojali su i drugi načini rada, manje mukotrpne staze. Učio ih je polako, postepeno. Činjenica da je Karlos pokazivao te prepoznatljive znake govorila je da je ovaj čovek uspostavljao određenu vrstu identiteta. Dobro. No, to je nagoveštavalo probleme u predstojećim satima.
     "Je li spremno za odvezivanje?" upita Karlos.
     "Zaptivna smesa razvijena. Jedan, dva, sad." Nika priđe brišući ruku o svoj crvenkasti džemper.
     "Imaš li nešto protiv da skrenemo malo prema sevarozapadu?"
     "Zbog čega? Vektori struje streme ka onom visokom kvadrantu."
     "Odande dolazi nekakav optički spaktar."
     "Ha. U redu."
     U tmuši. Utonuli su u crnilo. Rad motora proizvodio je zvučnu pozadinu od visokog oštrog cviljenja koje jedva da su primećivali. Tama se sklopila oko njih i lišila ih svakog osećaja pravca sa izuzetkom pritiska neme gravitacije Boginja. Tragali su za nekim svetlucanjem, ali u promenljivim strujama letelica nije uspevala da se zadrži na zamišljenom kursu.
     Jedna od tananih ironija u istoriji, pomisli Najdžel, ležala je u činjenici da je i ova letelica, u krajnjem slučaju, bila rezultat klasične, premda svedene ratne taktike. Još pre jednog veka podmornice su postale nosači termanuklearne smrti. Glavne sile gradile su kamplikovana plovila, koja su bila u stanju da izdrže ogromne pritiske, otkriju bilo kog neprijatelja i kreću se u potpunom mraku. Kada su istraživani Jupiterovi meseci bilo je sasvim prirodno upotrobiti takvu tehnologiju da bi se probila ledena kora i pronjuškalo po morima ispod nje. Brak između rata i nauke nastavljao se, uprkos povremenim uzajamnim pljuvanjima. Lanser je tako nosio čitav tim zagnjurivača u slučaju da su otvoreni okeani retki na planetama i da posade moraju da probijaju mesečevu koru.
     Žmirkao je u pravcu praznog crnila ispred njih. Znao je, s nesumnjivom konačnošću, da je ovo krajnja tačka njegovog dometa. Nekako se držao, ali sada je počeo da gubi snagu. Još par sati, besmislen gest prkosa - a onda tužan, gorak povratak.
     Zajebi to, iznenada mu prođe kroz glavu. Neću.
     Postojale su neke stvari koje jedan čovek nije mogao da učini.








2.
     Satima su tragali. Obedovali su, raspravljali, uzimali uzorke, razvijali vreće i slali ih uz okno, uz pomoć tegleće sile plutača.
     Razgovarali su u grču, ne uspevajući da ostvare bilo kakav istinski napredak. Najdžel je nekada davno već bio u jednom duboko sukobljivom trouglu i sada je prepoznavao nake stare obrasce. Prošlo mu je kroz svest da je težio ovim složenim emocionalnim geometrijama da bi otklonio određen pritisak zahteva, što mu je omogućavalo da drema i lenčari, kao i da se usredsređuje na svoja unutrašnja stanja. Nimalo dobrodošlo otkriće. No, dolaženje do kraja života barem je podrazumevalo da može da prihvati tu istinu, budući da je sada očito bilo prekasno. Pomislivši ovo, glasno se nasmejao sam sebi - što je izazvalo Nikin zbunjen pogled, ona se verovatno pitala šta mu je - jer i ovo je bio uobičajen intelektualan način bežanja od pritiska promene. Samospoznaja koja stiže prekasno gubi na svom momentumu. Ponovo se nasmejao.
     "Sada dobijam mnogo više one malekularne tvari" reče Karlos osorno.
     "Podimo dublje, ako je tako", reče Najdžel. "Pronjuškajmo."
     "Do đavola, ne primam naređenja!"
     "Ja samo predlažem..."
     "Ti uvek samo 'predlažeš' i 'savetuješ', nije li tako?"
     "Potpuno si u pravu. Neću više izustiti nijednu reč."
     Karlos je oklevao i dalje su pušeći od besa. Budući da je Najdžel tako lako odustao ni njemu nije preostalo ništa više da kaže. Zamajao se oko komandne table i posle izvesnog vremena počeo da sledi pravac koji su označili hemijski senzori. Bila je to, najposle, stvar koja se nametala.
     Polako, tako da isprva nisu bili sigurni da li vide ili zamišljaju, jedna bledozelena mrlja uobličila se u tami. Instrumenti su je uhvatili, ali su samo oči mogle da odrede oblik i supstancu šarenkastog sjaja.
     Zelena boja se najednom promenila u jarkonarandžastu. Nešto je poletelo prema njima iz pomrčine. Bilo je dugačko i vretanasto. Razdvojeni delovi savijali su se i obrtali, dok ih je to tiho mimoilazilo. Trake traga preplitale su se u ovom uzburkanom prolaženju. A onda toga nestade.
     "Šta je..."
     "Baš sam to hteo da upitam."
     Nika reče tiho: "Samoosvetljavajuće."
     "Da. Hrani se slobodnvm radikalima, kladim se."
     "Nema oči."
     "Nema potrebe da ih ovde razvije."
     "Šta misliš kuda..."
     "Onim putem."
     Mutan sjaj. Letelica je odavalla visoke tonove ping i krek dok su se spuštali.
     "Šta je to?"
     "Ne mogu da vidim."
     "Mora da je daleko. Nema nikakvog razlaganja."
     "Ako je to tako svetlo..."
     "Da. Krvavo svetlo."
     "Onda nije jedna od stvari koju smo malopre videli."
     "Ne. Veća je. Mnogo veća."
     To je raslo. Žute pruge svetlosti kretale su se u lebdećem talasu čestica. Letelica se propinjala i obrtala pod udarom iznenadnih struja.
     "To se kreće."
     "Jedan obrazac. Pogledaj, vidi, ponavlja se."
     "Obrće se."
     "Daaa. Obrne se oko sebe za oko dva minuta."
     Ta stvar je rasla. Bila je ogromna, s rupama iz kojih je bljuvala vatra. Tamnozlatna i narandžasta svetlost prelazila je preko prednje strane. Iz svake svetle tačke buktanja rasprskavale su se kaskade mehurića: u svakoj je buktala zasebna vatra.
     "Prokleta stvar ima više od jednog klika u prečniku."
     "Da. Vidiš li one velike pričvršćene vreće?"
     "Baloni."
     "Da je održavaju u lebdećem položaju?"
     "Mara biti da je to posredi. Spektrometar kaže da je to stena. Vrela."
     "Slobodni radikali."
     "Tačno tako."
     "Potiču iz ovog.?"
     "Veliki debeli izvor energije."
     "Jesu li uzorci gotovi?"
     "Da, imamo ih. Puno enengetskih molekula."
     "Hrana."
     "Za..."
     Tri ljudska bića nelagodno su se vrpoljila u svojim stolicama. Njihovi reflektori gubili su se u glibovitoj pomrčini. Posmatrali su stvar koja se sporo obrtala u crnilu i nepravilno pulsirala, izbacujući mlazeve narandžastog, zelenog, zlatastog i crvenog - pljusak vrelih mehurića. Napeto su zurili napred, pokušavajući da vide dublje.
     "Puno radioaktivnosti."
     "Pretpostavljam."
     "Postajem pomalo nervozna."
     "Daaa. Osećaš li to, Najdžele?"
     "Šta?"
     "Kao... da je nešto prisutno tamo napolju."
     "Kreće se."
     "Izvan naših svetala?... Da."
     "Sada se krećemo naviše u odnosu na to. Dobijamo mnogo više Gajgera."
     "Opasno?"
     "Nije. Gama-zraci ne mogu da prodru kroz našu kožu."
     "To ona stvar ispušta."
     "Pretpostavljam. Ona velika stena..."
     "Tako je. Primitivan nuklearni reaktor."
     "Provode hemikalije kroz to. One bivaju bombardovane..."
     "...a tvoji molekularni oblici su postali uzbuđeni."
     "Koji je izvor organskih molekula?"
     "Ovde dole. Nešto mora da ih snabdeva."
     "Tako je. Održava vatru."
     "Zašto bi je stavili blizu okna?"
     "Zašto bi se neko odselio na Floridu. Toplije je."
     "Ne, čekaj, to je pogrešan zaključak. Okno je, okno je ovde..."
     "Zbog ovoga."
     "Čitava stvar je veštačka."
     "Vulkani jezera - sve su to napravile stvari poput ove?"
     "Volmslijev zakon."
     "U dlaku. Tople struje, hrana..."
     "I jedan otvor prema površini."
     "Da bi učinili šta? Hoću da kažem..."
     "Ne znam", reče Najdžel.
     "Zbog čega šapućemo?" upita Nika.
     Najdžel povika: "Možda mogu da nas čuju!"
     "Isuse!" reče Karlos.
     "A onda, opet, možda i ne mogu." Najdžel se zavalio u svoje sedište. "Ako čuju, odavno su čuli naše motore. A mora da mogu, kada bolje razmislimo. Akustika je riblje oko."
     Nika reče: "Ta stvar koja je minula pokraj nas je svetleća."
     "Pa šta?"
     "Mora da postoji neki razlog za to. Da pronađe plen."
     Najdžel promrmlja. "Ili da ga namami."
     Karlos reče: "Pitam se da li bi trebalo da ugasim svetla u kabini."
     "To bi mogla biti dobra ideja", reče Nika. Okrenuo je nekoliko prekidača. Kontrolni srp bacao je uglaste senke po kabini.
     Najdžel reče blago. "Trebalo bi nazvati Lanser, i saopštiti im ovo."
     Karlos ga je poslušao. Pre no što je uspeo bilo šta da objasni, Ted Lendon zauze liniju. "Organizovali smo solidno većinsko glasanje o tvojoj poziciji, Najdžele. Žao mi je zbog toga."
     Najdžel se trže iz svog polusanjalačkog stanja. "Šta... oh, da. Pa?"
     "Izgubio si. Izlazi odatle."
     Najdžel uzdahnu. Ted je bio u sasvim veselom raspoloženju. "Reci mu Karlose."
     Razgovor se nastavio, no on je znao šta će uslediti. Osetio je kako se zamor uvlači u njega, u isto vreme oživelo je jedno staro saznanje. Ted se kruto držao pravila, posebno onih koje bi zapečatile konsenzus njegovih prokletih voljenih glasača.
     Karlos je zborio sa uverenjem, iznoseći činjenice sa strpljivom nepokolebljivošću, mirno i autoritativno. Sve će se teže izlaziti na kraj s njim što mu predstava o samom sebi bude jasnija.
     Najdžel ustade i nemarno se uputi ka stražnjem delu broda.
     "Prirodne potrebe", reče on Niki ne usuđujući se da joj namigne.








3.
     Odela su im bila okačena u posebnom odeljku, pričvršćena karikama. Lučnim pokretom izvukao je jedno tako da se uklopilo u okvir platforme za samooblačenje. Idući natraške ušao je u taj obavijajući zagrljaj. Isturio je prsa napred da bi mogao da ugura ruke u rukave, a zatim je proturio glavu kroz okovratnik šlema. To ga je obuhvatilo jednim potezom koji je za Najdžela oduvek posedovao kakvoću rukovanja lešom. Ispravio se i patent ga zatvori do grla. Brave na šlemu škljocnuše i uđoše u ležišta. Ovo odelo imalo je potpunu termičku izolaciju i jake grejače, pritiskalo ga je kao ćebe.
     Teturavo je krenuo prama odeljku s opremom. Nožni zglob se bunio zbog dodatne težine. Jedan šestougaoni okvir počivao je na lansirnoj mahuni. Sadržavao je šest plutača za sledeću vreću. Najdžel otkači vodove koji su vodili ka kesi, tako da je okvir ostao prazan. Izvadio je dva središnja plutača i popeo se u prazan prostor.
     Ravnoteža neće biti u redu. Obazreo se unaokolo tražeći nešto masivno, oči mu se zaustaviše na medicinskom filteru, ostavljenom ovde i zaboravljenom pre više časova.
     Zašto da ne? Paklena stvarčica, podsetnik na bezbrojne sate provedene u njegovom stisku. Ovo je bio poslednji čin iako je ova stvar još mogla da ga drži u stanju pripravnosti i otklanja mu mučninu ukoliko bi se vratila. A bio mu je potreban balast. Dograbiio ga je i pričvrstio na središnji deo okvira, radeći onoliko brzo koliko je to bilo u njegovoj moći.
     Vrlo dobro. Vreme je za polazak.
     Okrenuo je ručne komande i oslonio se na leđa. Konvejer je preneo okvir u vazdušnu komoru. Pronašao je način da prikopča pojas svog odela za okvir. Najdžel utipka naredbe za svoje odelo i komora se zatvori za njim. Vazduh je izašao, pritisak se spustio, on se pripremio...
     Spoljašnji poklopac se otvorio. Vuuump. Okvir je poleteo sa platforme. Vazduh se rasprsnuo u šikljanje mehurića i to hučanje ga je ponelo napolje kotrljajući ga. Plutači su se uz pucanj oslobodili i počeli da se nadimaju. On se obrtao onako bez težine, tačka presecanja vektora sila dok mu je odelo škripalo, uši pucketale, a pljusak mehurova podigao se iznad njega kao jato svetlih ptica. Potom se spustio mrak.
     Krenuo je okomito naviše gledajući brod koji je ostao dole blistajući. Plutači su poskakivali i povlačili ga naviše. Nije dovoljno promislio ravnotežu potrebnu za plutanje i sada je video da je previše lak.
     
     Šta je... Mora da je nešto otkazalo, Nika, idi pozadi i proveri.
     
     Jurio je gore sve dalje od svetlucave lopte svetlosti. Još dalje ispod toga tinjajuće vatre kamenog reaktora bojile su vodu u crveno. Iz ove petspektive reaktor i zagnjurivač izgledali su kao dva upadljivo slična komada tehnologije.
     
     Vreće su oslobođene. Kako se to dogodilo, mora da je... Nika odgovori: Ne, mislim, čekaj Ted kaže da treba da se uzdržavamo od ovoga, ne brini za opremu, možda je neka greška s pritiskom, u svakom slučaju treba brzo da raščistimo o čemu se radi. Daj da obavestimo egzobiologe o ovome.
     
     Prebrzo se uzdizao. Okvir će vukući ovako malu težinu začas odjuriti do ledene pokorice. Najdželu najednom postade jasno da je ovo odelo moglo da podnese izuzetne pritiske ali se nije moglo dovoljno brzo prilagoditi naglim promenama dubine. Ako nastavi da se penje...
     
     Karlose, gde je on, ja ne mogu
     
     Najdželu je pucalo u ušima. Zurio je naviše u plutače koji su se, penjući se, sve više nadimali. Nije se usuđivao da upali svetlost ovako blizu, ali je shvatio da mora da se oslobodi jednog plutača. Sada je jadva razaznavao njihovu masu.
     
     Hoćeš da kažeš da misliš da je on
     
     Odelo je u vodi bilo glomazno i nezgrapno i on je morao da pronađe pokretni poklopac na desnoj ruci. Otklopio je zatvarač i uzdigao ruku. Ono treće dugme treba da je...
     Jedna svetloplava linija zasekla je vodu. Zamahnuo je rukom. Iza nje počeše da se kovrdžaju uvojci pare. Laserski rezač provrteo je tanak stub i pronašao jedan plutač. Vreća se naborala i poprimila mrku boju...
     Probušena. Vazduh je pokuljao napolje. Najdžel je još jednom ispalio u suprotni plutač. Snop je bešumno uzbućkao vodu. Provrteo je tanku pravu stazu, avetinjski plavu, s koronom od pare. Da je energija presahla ranije...
     
     Pa to je ludost! Mierda seca, to staro kopile će ... odelo može da podnese, ali slušajte me, do đavola, upalite farove da možemo da ga pratimo
     
     Prsnuo je i drugi plutač. Snop je prošao kroz njegovo središte i probušio rupu na vrhu. Najdžel oseti kako počinje da pada, a zatim je okvir usporio i dalje se spuštajući. Ravnoteža.
     
     Pozvaću Teda, on će...
     Kasnije. Vidiš li išta? Možda su mu svetla na odelu upaljena. Probaj s tragačem.
     Nešto nije u redu, nikakvih signala koje bih mogao da primetim.
     Nije mogao da se nađe van domašaja tako brzo
     Pogledaj i sam, njegov kod pokazuje znak neoperativnosti
     Doterao ga je pre no što je izašao, mora biti
     
     Plutao je u odsustvu prostora, svetlosti i težine. Ovo ga je podsećalo na vreme provedeno na onoj ploči medicinskog centra, kada je bio iskopčan iz svih nevolja ovog sveta. Visoka mračna praznina kosmosa po mnogo čemu je ličila na prazno apsorbujuće crnilo ovde. Pokreti su mu bili tromi, usporeni nevidljivom vodom. Nikakvog zvuka. Kada su čizme udarile u cevovod, nije se začula zvonjava već prigušen udarac. Labavo je visio, držeći se za okvir, i čekao da se nešto pojavi.
     
     Slušaj, Ted je na liniji, kaže da je previše zauzet da bi se brinuo za tog starog nitkova, ima vesti sa Zemlje, koje su izgleda rđave, nova ekipa polazi za nekoliko minuta. Ne mogu da ga tek tako ostave napolju, pozovi timove na površini, neka pošalju još neki zagnjurivač ovamo i
     Nika, ovde Ted. Moram priznati da je Najdžel bio u pravu u pogledu jedne stvari - mislim na Volmslijev zakon i sve to. Mora biti da je čuvar posredi, a operacionisti me obaveštavaju da sada pokazuje znake života, reagujući verovatno na naše timove na površini, tako da
     Onda pošalji zagnjurivače ovamo, do đavola
     Slušaj, toliko se stvari događa odjednom, ne mogu odmah da krenem u lov na to kopile, neka se malo dinsta.
     Uradio je to da bi dobio na vremenu, kako to ne shvataš.
     Glup potez koji nas uvaljuje u još veću nevolju. Ted, molim te da
     Vrti se kao konjsko dupe ni oko čega. Dosta mi je već tog njegovog sranja! Možda misli da će na taj način požnjeti neke simpatije ovde, ali to neće proći, mogu ti to reći, krvavo sigurno.
     
     Osetio je da ga struje odnose sve dalje od njih. Ovo je bila najudaljenija tačka do koje je dospeo, prirodna granica. Bolje je bilo skončati ovako u traženju.
     
     Izvući ću vas odatle što pre mogu, a ako je on nestao, naprosto ga nema i tačka.
     Biće potrebni sati.
     U redu, možete da ga potražite, u svakom slučaju novi tim kreće kroz deset minuta, ali ja vas upozoravam - slušajte, ako je uključen još može da čuje ovo. Najdžele, to je to, poslednji...
     
     Nije se obazirao na lajave glasove. Nešto mnogo neposrednije ga je uznemirilo.
     Mreškanje struja. Upalio je malu fosfornu lampu na šlemu. Šipke rama žućkaste i iskričave iskrsnuše oko njega.
     Ničeg blizu. Jedno povlačenje, nov pravac... Nešto je svetlucalo. Raslo. Jadna lopta od crvenkastih oblaka. Nadimalo se u njegovom pravcu brzo se približavajući...
     Neke stvari su se kretale unutra. Mrlje u oblacima. Lebdeće tačkice. Pokušavao je da proceni veličinu ali, bez perspektive...
     Boja. Crveno tinjanje, žeravičastožuto...
     Držao se za cevi okvira dok se cela konstrukcija kretala gore-dole i zanosila u stranu. Gde je video...?
     One mrlje nisu plovile besciljno. Oblaci su bili zapravo padina jednog brda, a tačkice su se kretale po njemu polako između kovitlaca prašine. Bile su velike, veličanstvene s četiri glatko usklađene noge...
     EM-i.
     Ali ne one glavate zveri koje je video na Izisu. Ovi su bili vitki, visoki i graciozni u svom svečanom koračanju.
     Ne, to nisu EM-i, nemaju glave-radio-antene i nezgrapna tela, u koja su smeštena ona prerađena creva.
     Ovo su bila bića kakva su nekada Em-i bili. Pre no što se kiša asteroida sručila na njihovu biosferu. Pre no što su bili prinuđeni da preprave sebe u nešto što bi izmaklo pažnji čuvara, u mašinolike kreature.
     Nalazili su se unutar ogromne lopte prečnika većeg od pet kilometara. Unutra su se prostirala brda, potoci, prašnjavi oblaci, visoke šume, plave i mrke boje. To ga je podsećalo na onu dečju igračku koja je, kada se protrese, pokazivala zimsku scenu sa snegom koji pada. Samo što se ovde tečnost nalazila spolja, a unutra uguran svet vazduha i rastinja. Omotač lopte je sijao, zračeći unutra rumenkastu svetlost. Iznad nje neke tamne mase. Balast. Stabilizatori?
     Lopta je iščezavala. Struje su ga odvlačile mimo nje, sve dalje. Ispalio je laserski snop iznad svoje glave, tvoreći plav luk. Učinilo mu se da je jedna visoka figura zastala i pogledala prema zvuku.
     Jesu li ga videli? Jesu li znali šta se desilo njihovoj rasi tamo na zavičajnom svetu? Jesu li znali da je deformisana, potučena, ali i dalje živa...
     Naravno da su ponešto znali. Mora da su oni bili ostaci jedne ranije ere, vremena kada je njihov svet slao brodove u svemir i istraživao obližnje zvezde. Pronašli su utočište u unutrašnjosti ovog meseca.
     Tako blizu! Znao je njihove potomke, mogao je da im kaže da se zavičajni svet još održavao. Kada bi mogao da da neki znak, da napravi neki gest preko ovog ambisa...
     Crveni svet se brzo smanjivao. Mahnuo je jedanput, očajnički, i iscrpljerno se naslonio na medicinski filter. Prilika je otišla u nepovrat.
     Zatvorio je oči i pustio da vreme prolazi. Slika visokih svečanih prilika polako je bledela.








4.
     Nešto se pokrenulo.
     Trgao se iz dremeža. Najdžel se protrasao, pitajući se koliko dugo je spavao. Odelo ga je grejalo, stvarajući mu ugodan osećaj čak i ovde u ovoj studenoj tmini. Pokušavao je da objedini parčiće...
     
     Vidiš li kakav trag od njega?
     Ne. Neka ide sve do đavola, kako je moglo da se dogodi da tako brzo odmagli?
     
     Čudio se kako ne mogu da ga uhvate na sonaru širokog raspona. Sigurno je da nije mogao da otplovi toliko daleko. To nije bilo moguće, zato što su i oni sledili iste struje.
     
     Pogledaj onu video-sliku sa Zemlje. Jedna od onih stvari u orbiti, izgleda đavolski mnogo slična čuvaru.
     
     Ako se on nalazio dovoljno blizu da može da hvata opšte emitovanje plovila, onda su morali da ga vide. Izuzev, ako se nešto nije isprečilo iza njega pa nisu bili u stanju da dobiju njegovu sliku nasuprot tame.
     Ponovo pokret.
     Uključio je fosfornu lampu na šlemu. Oštar obris i boje okvira plutača izdvojiiše se iz tame. Medicinski filter, sjajne alumnijumske cevi, plutači koji se talasaju iznad njih...
     Nešto iza toga. Nešto u senkama.
     Jedan ogromni zid dolazio je prema njemu iz crnila.
     Sive pore. Šarenkaste trake crvenog i ljubičastog.
     Veliki ovalni otvor u zidu mesa, opervažen grebenima hrskavičavog tkiva.
     To se očešalo o okvir. Usisivači na njegovim bokovima sudarili su se sa potpornim šipkama. Glatke mrke hvataljke obavile su se oko metala.
     Proba ga? Bilo kako bilo, kretanje je prestalo. Najdžel je čekao. Zadrmao je okvir. Stisak se pojačao.
     Nije mu izgledalo da hoće da ga proguta. Da li ga je proučavalo na neki način? Najbolje je bilo sačekati i videti šta će se dogoditi.
     Od Karlosa i Nike ni glasa. Ogromna masa ove stvari izvesno je blokirala njihove signale.
     Vreme je teklo. Osetio je kako se ona stara slabost uvlači u njega, znak da mu je telo ponovo kopnelo. Iznanadna aktivinost, bez predaha, izbacila je njegovu hemiju iz ravnoteže. Merkao je velikog stvora koji je držao okvir i pitao se da li je on uopšte znao da se Najdžel ovde nalazi; ili, pak, kakva je vrsta stvari on mogao biti. Jedva čujno:
     
     Kako da ga nađemo u ovome?
     Gomile plutajućih komadina. Sledi struju, drži se podalje od one velike stvari.
     
     Znao je da su morali biti ovde skrivajući se od čudne letelice-uljeza, koja je bljuvala vatru, cvilela i jahala nasuprot struja, umesto da ih sledi.
     Imali su sreću da čuvari nisu dole poslali letelicu koja bi probila led i krenula u pretragu za životom, ma gde da se on deo. Čuvar je, medutim, čekao u svojoj utvrđenoj orbiti, motreći na mesec ispod sebe, znajući da je život, dok god se drži unutar te ledene školjke, bezopasan. Čuvari su bili strpljivi i trpeljivi i znali su više o životu nego čovek, znali su da može da nikne gde god je energija prolazila kroz hemijski okoliš i pokretala procese koji su izvodili parodiju entropije, izgrađujući red.
     To je bila tajna koju su Boginje morale da saopšte: da su se u mesečevom jezgru nuklearni izotopi skupljali, pucketali i predavali svoju toplotu okeanu elementarne materije, i to je bilo dovoljno.
     Molekuli su na kraju stvarali druge veze i tvorili grube kopije, primorane da rastu u ovom unutrašnjem okeanu, zgomilane oko podrugljivog sunca u jezgru jednog sveta među pritiscima koji su mleli i tminom koja je štipala, bez svetlosti koja bi ubrzala vrenje, ili strujećih točenja svetlosti sa neba. Nastajali su naprosto i samo od tihog bućkanja nuklearnog raspadanja, na način na koji se život rađao iz gomile vlažnog humusa, u kakvom zaboravljenom stražnjem ćošku, koristeći energiju iz okeana poklopljenog ledom; termalne ćelije mešale su hemikalije koje su međusobno tražile jedne druge u svojoj strasti za sjedinjavanjem - najpre u biljke koje nisu poznavale čak ni fotosintezu, a zatim u grabljivice i plen koji se brčkao u bogatim tokovima života, koji su i sami rođeni usred neprestanog izviranja slobodnih radikala. Jedinjenja sumpora, poput onih ključanja iz vulkanskih grotla u Zemljinim okeanima bila su u stanju da metaboliziraju tu bučnu džunglu s neumornom energijom.
     U prirodi ovdašnjeg života bilo je da uvek bude odbacivan i gonjen termalima u potpuno crnilo, odbacivan od molekularne vatre - jednom rečju: jedna biosfera osuđena da traži večiti mrak. S jenjavanjem jezgra i formiranjem drugih poluživota prispelo je vreme žestoke konkurencije, zbijanje događaja kao u doba drevnih suša u Africi, koje su izoštravale vijuge primata. Kada su se tamnocrveni ognji jezgra ugasili, život se, po svoj prilici, najpre borio za mesta u blizini ključajućih vatri, ali vremenom neka bića su shvatila da se vrelina može obuhvatiti, pokrenuti, koristiti za potisak naviše kroz bestežinsko grubo crnilo, protiv leda i u njemu, a onda i iza toga - kroz čišćenje zakorelih stena, koje su sadržavale radioaktivne elemente i posezanje u neprijateljski vakuum i pustošnu studen.
     Mora da su pamtili vremena kada su se upinjali da shvate svoju ledenu površinu - i možda su uspeli da otkriju elektricitet, počeli da petljaju radijom - vremena kada su došli pre-EM-i; kada su se rase susrele. Isprva, beše to beznačajan kontakt. Ali ta prva pucketanja obznanila su njihovo prisustvo u nadimajućem mehuru koji se kretao brzinom svetlosti.
     I tako se ovde gore u sjajnoj noći pojavila ova siva drevna sveznajuća stvar - bacajući kamenje, praveći rupe u ledenoj zemlji i goneći stvorenja u povlačenje kroz okna u unutrašnje more, gde su ona, s grubim oruđima, sada motrila i koristila svoju sirovu nauku da istrgnu pokoji kamen iz jezgra i oblikuju ga, da stvore izvorišta i vrele tačke u pokorici, koja su omogućavala da okna ostanu široka, obezbeđujući trunčicu mogućnosti koja je ovim golemim stvarima bila potrebna i koja nisu dopustila da im ta prilika izmakne.
     I tako je nastao ćorsokak sa sporim otkucajima vremena koje je radilo protiv ovih lepih stvorenja, protiv EM-a koji su pobegli dole s njima. Mogli su za neko vreme da budu sigurni od pasivnog čuvara. Deset kilometara leda moglo je da zaustavi svaki termonuklearni udar, da apsorbuje gromovit udarac asteroida, da izdrži furiozno rasprskavanje njihovog sunca koje se pretvaralo u novu - što je mašinska civilizacija već jednom pre toga upotrebila u Akvili; Najdželu je to bilo poznato iz zapisa na Marginisu, premda su konvencionalni astronomi imali jedno drugo objašnjenje - i elem, Čuvar je čekao.
     Ćorsokak. Oni su ostali istrajavajući ipak u klopci, zatvoreni u svome mračnom moru, sa sigurnošću da će onaj kamen gore na kraju pobediti. Lišeni slobode da ispužu na svetlost, da spoznaju njutnovsku mrežu zakona koji su vladali životom slobodnim od vode, podjarmljeni gravitaciji, nisu se mogli nadati da će biti sposobni da se suprotstave čuvaru i da ga eventualno unište.
     Stoga je u njihovim pesmama moralo biti pripovesti o hrabrim i budalastim vremenima, kada su najžustriji hrlili u vakuum i bivali pogođeni i uništeni. Potom su bivali odvučeni dole, da bi se ispredale priče i pothranjivao bes protiv one stvari koja ih je čekala na vrhu dugačkog okna. Pa ipak, činjenica da su održavali okna otvorenim, čuvajući ih kao vatru koja nikada ne sme da se ugasi, značila je da su legende još živele i da ih gruba procena istorije nije slomila, da ih nije nagnala natrag prema jezgru, gde bi se skupljali oko ćilibarske svetlosti i umirali.
     
     U redu, nastavite da osmatrate, ali vam velim da je nestao
     Ostani na toj dubini, Karlose, ja ne ostavljam...
     U redu, u redu, ali želim da čujem izveštaj
     Umukni... hej... nama svetla u kabini!... Ne mogu da vidim sa...
     Želim samo da...
     Umukni
     
     Osetio je slabost u nogama. Svaki pokret zahtevao je ogromnu energiju. Pružio je ruku i dohvatio medicinski filter. Izgledao je u redu. Utikači...
     Opsovao je. Nedostajala je limena kutija sa interfejsima. Creva za koja je bila pričvršćena stajala su otvorena, gola, ovo stvorenje ih je prilikom udara iščupalo.
     Bio je, dakle, gotov. U roku od jednog sata nagomilavanje taloga izazvaće mu najpre mučninu pa zatim grčeve i konačno nemilosrdnu komu. Bez jednog prijemnog sistema, nekog mrežastog tananog vlakna koje bi prihvatilo kal koji je medicinski filter izvlačio iz njega, ovo sredstvo nije moglo da funkcioniše.
     Najdžel uzdahnu. Ostavljen na kraju na cedilu zbog neispravnog aparata. Tu nije bilo nikakve filozofske poruke osim one večne: Umiremo od entropije.
     Pogledao je dole. Od broda ni traga. Pokušaće sada da ih pozove. Ukoliko bi ga pronašli na vreme, sve bi se dobro završilo. Bio je to jedino moguć gest, u najboljem slučaju iracionalan, jedan pokušaj - uviđao je sada - pokušaj da se uspostavi leteći kontakt sa životom, za koji je znao da se skriva u senkama iza svetlosti. Nasmejao se vlastitoj ludosti. Te...
     Nešto ga je nagnalo da se okrene prema šarenkastoj jarnastoj košnici pored sebe. To se protezalo, ispunjavajući polovinu prostora, nemo kao kamen koji čeka na dleto. Namrštio se,
     Isuse, čuješ li to? Madre Dios, rat
     Kada bi ispod te kože bilo vlakno odgovarajuće vrste...
     
     Devedeset procenata uništenja, potpuna nuklearna razmena sve četiri glavne sile Isuse
     Gde je onda poruka sa
     Orbitalne stanice još su žive, ali kažu da nemaju načina da nastave emitovanje još dugo energija je više nego dragocena sada ali, Isuse
     
     Najdžel je lebdeo, puštajući da ga zasipaju vesti i prilično dugo nije mogao ni o čemu da razmišlja. Čovečanstvo je oboreno na kolena. I to vlastitom rukom.
     Razgovor je strujao kroz njega od zagnjurivača, potom je čuo i diskusiju na Lanseru. Slušao je. Ipak mu njegov smisao nije u dovoljnoj meri dopirao do svesti. Njegova nagonska odbrana otupljivala je vesti, pojedinosti, dugačke nizove brojeva i razorenih gradova, brojeve poginulih, uništenih nacija i zemalja pretvorenih u prah i pepeo.
     Počeo je ponovo polako da se pomiče. Isključio je tok govora. Povukao se u sebe i naterao ruke da čine ono što su - znao je - morale da učine, uprkos zbrci emocija koja je jurila kroza nj.
     Rasklopiti medicinski filter. Odseći neku cevčicu s rama. Izoštriti tu cev do šiljka, koristeći laserski rezač.
     Pričvrstiti cevovod. Izdati naređenja za početak.
     Čak i pri ovom pritisku i u ovoj hladnoći sistem je postigao pun stepen dejstva. Prikopčao ga je za medicinske utikače na odelu. Za sada je bilo dovoljno i obično vezivanje s venom.
     Onaj zid od mesa svetlucao je ispod njegove fosforne lampice. Stvar je previjala svoje meke trake bledocrvene i ljubičaste boje. Zamršeni obrasci, arabeske linija i velike šarene mrlje. On, dakle, nije bio u pravu. U ovom okeanu, koji je predstavljao jedan svet, živelo je nešto što je moglo da vidi te obrasce, ili se oni inače ne bi razvili. Možda su to bile u stanju one hitre samoosvetljavajuće stvari, koje su nešto ranije primetili? Ovde je, izvesno, postojala velika složena ekologija, jata ribolikih stvari kojima su se hranile - piramida života. Zagnjurivač ih je verovatno preplašio.
     Shvatio je da teoretiše i odugovlači. Ovo saznanje oslobodilo je buru osećanja, koju je do tada potiskivao, i on joj se predade.
     Do kraja je gurnuo vrh cevi u meso. Taj pokret bacio je jednu ogromnu kovitlavu senku preko vodene ravnice.
     Dopola je ušla unutra. Najdžel snažno gurnu i još dublje zari cev. Nije osetio nikakvu reakciju, nikakav drhtaj, nikakav znak bola. Dovršio je spajanje tromim kretnjama. Uključio je pumpe. Opustio se u ošamućeno prazno stanje, dok je neobičan puls uticao u njega.








5.
     Inertni, plutajući, iskopčani iz toka žlezda i pevanja krvi. Budni, ali ne i potpuno svesni.
     Takvi su mogli biti čuvari i mašinski lavirinti koji su ih stvorili. Strpljivi i proračunati, u principu slični životu, u svojoj analitičkoj funkciji i u zakonima evolucije koji su jednako delovali na silikon-germanijum, kao i na DNK, pa ipak nisu bili potpuno prisutni u svetu kao što je to bio život. Nisu nastali iz drskih veza molekularnih zakona, nisu uspevali u univerzumu suštastava - kako se Snark izrazio, upinjući se da pronađe neki ljudski pojam kojim bi saopštio ono što se zauvek nalazilo izvan njegovog kibernetičkog domašaja - i zbog toga su se plašili organskih stvari i mrzeli ih; stvari koje su ih stvorile i zbog toga stradale.
     Ili možda reči mržnja i strah nisu mogle da se probiju u taj hladni svet, gde misao nije uzburkavala hormone, terajući ih da vole, beže ili se bore, gde je vladaIa analiza koja je ciglama silogizama gradila jedan svet koji je poznavao tešku ruku konkurencije ali ne i organsku celovitost što je izvirala iz stalne smrtnosti.
     Ipak, čuvari su imali zajedničkih osobina s organskim životom. Odanost svojoj vrsti.
     Oni su potpuno uništili svet oko Vuka 359 i još su patrolirali oko njega. No, nisu nadzirali revnosne robote koji su štipkali bregove sa spoljašnjih ledenih meseca i slali ih spiralnom putanjom da se razbiju o ono što je nekada bio njihov zavičajni svet. Jedan čuvar kružio je oko tog sveta, motreći da ne nastane nijedna organska vrsta, koja se mogla razviti kada su se para i tečnosti, dopremljeni na sunčanu stranu, konačno nagomilali u jezera i mora.
     Bilo je jednostavnije uništiti i te robote, ostavivši beznadežnu pustoš. Čuvar je dozvoljavao tim prostim slugama da nastave aktivnost, znajući da će jednog dana prilikom opravke pogrešiti u svojoj samoreplikaciji i da će u tom trenutku iznova započeti mašinska evolucija.
     I mašine su, dakle, želele da se njihova raznovrsnost raspe unaokolo i daruje nove oblike galaksiji - za sve to vreme budno su pazile i sprečavale pojavu neke nove biosfere, na čijem stvaranju su oni strpljivi odani roboti mukotrpno radili - kako mašinska društva ne bi postala statična i stoga, na kraju, ranjiva, bez obzira na to koliko su moćna bila.
     Bile su im potrebne mnoge funkcije, kao odjek života - prevoznici nafte koji su putovali ka nekim udaljenim metropolisima, Snark da istražuje, izveštava i sanja u njihovom dugotrajnom izgnanstvu. Čuvari koji su u beskraj čekićali svetove asteroidima.
     Pa ipak, nema sumnje da su znali za hemijsku svetkovinu u onim džinovskim molekularnim oblacima, o koje se Lanser očešao. Znali su da će svaki svet biti neprekidno zasejavan masivnim, sve većim oblacima. Znali su, najposle, da će se sukob produžiti do u večnost; nije moglo biti pobede već samo ogorčenog rata.
     Ako su mašine slamale život gde god su mogle, kako se čovečanstvo uopšte uzdiglo? Mora da ih je nešto štitilo.
     Čuvari su držali stražu, motreći na znake života u kosmosu, šaljući jedni drugima signale kao što je onaj sa Izisa poslao mikrotalasni val pored Lansera svom kolegi ako Rosa 128. Olupina na Marginisu bila je dokaz da je Zemljinog čuvara neko uništio, neka rasa koja je nestala pre milion godina.
     Pre EM-i? Rasa koja je sebe preinačila na Izisu.
     Ova misao mu je iznenada sevnula kroz glavu. Možda. Tako je mnogo izgubljeno u vremenu...
     Ko god da je došao bio na tu drevnu Zemlju, ostavio je tamo život, siguran znak da je olupina na Marginisu nosila u svojoj utrobi organska bića, jer samo bi ona upotrebila jednu stvar koja je sebe reprodukovala kroz molekularni genetički kod. A pulsiranje života je bio znak i dar: otvoren put ka zvezdama.
     Ono pulsiranje u njemu postalo je pesma, a njena harmoničnost prizvala mu je u svest iznureno zavijanje EM-a u njihovom bezvremenom preplitanju, koje je uključivalo u istu laganu, a moćnu himnu života u ovoj galaksiji ta ogromna slepa stvorenja, izmrcvarena i potučena, pa ipak sa strpljivom nadom, potrebom, pozivanjem.
     Osetio je kako mu se glava razbistrava. Proverio je svoj medicinski tretman. Bio je dobar, bez ijednog traga reakcija koje bi izmakle kontroli. Oprezno se otkačio od mučaljive čvrste mase. Izvukao iz nje zaoštrenu cev.
     Vitice koje su držale okvir otrgle su se u grču odbijanja. Okvir je zadrhtao i oslobodio se.
     Medmon se pretumbao odvojivši se od cevi koja ga je vezivala. Najdžel se izvio i posegnuo rukom, dahćući. Uhvatio ga je.
     Pružio se iz sve snage prema okviru, a bol mu prostreli ruku. Držao ga je.
     Razapet između dva konja u punom trku, pomislio je očajnički. Okvir je vukao na stranu.
     Zglobovi su mu pucketali. Neću moći dugo da izdržim ovako. Pri slabašnoj svetlosti lampe na odelu video je podupirače koji su se lagano obrtali. Mlohave vreće su ih vukle. Većina plutača bila je polomljena.
     Padanje. Iznad njega, ona gromada bledela je u mutnjikavoj, ćilibarskoj svetlosti, pa ipak je bila toliko velika da je izgledalo da se ne smanjuje s povećavanjem razdaljine. Nije mogao da joj sagleda bokove.
     Najdžel se upinjao da pronađe oslonac čizmama. Okvir mu je izmicao. Struje su ga zahvatile, pokušavajući da mu istrgnu medicinski filter i olabave stisak njegovih ruku na cevi.
     Borio se - i konačno shvatio da mu okvir više nije potreban. Padao je sa uništenim plutačima. Jednostavno ga je pustio. Pomrčina je progutala skeletasti oblik.
     Nestalo mu je poslednjeg obezbeđenja. Padao je u potpuno mrtvilo crnila, privijajući uza se onaj pomalo smešan filter, dok su se nevidljive struje vrtložile i grgoljile.
     Oporavio se od tupog bola u rukama i istog časa preko linije začuo hrapave glasove rasprave koja se odvijala na Lanseru.
     
     Gmazovi imaju veze s tim, sve ima veze, naravno, ne budi lud
     Ali nema dokaza, nema jasnog dokaza u svakom slučaju
     Jasno je kao ta nosina na tvom licu da su oni bili izvidnica
     Daaa, ovi brodovi koji su sada u orbiti izgledaju kao oni u kojima su gmazovi došli, pagledaj samo u to
     Sve se zajedno izmešalo
     
     Odnekud provali Nikim glas Najdžele! Najdžele! Vreme je...
     "Da. Čujem."
     
     Uverena sam da si imao svoje razloge, ali previše toga se događa. Uplašena, sam. Ne sviđa mi se što si tamo napolju kada
     
     "Naravno. Op... Oprosti. Bio sam zapostavljen, gurnut u ćošak, i činilo mi se da je ovo jedini način da konačno... Nisam bio na pavršini planete, nisam imao priliku da ikada stvarno, da... Ja..." Glas ga je izdao u trenutku kada je osetio stare blokade, nesposobnost da saopšti dubine koje su ležale s onu stranu jezika.
     
     Uključi svoj tragač. On radi, nadam se?
     
     "Svršeno je, padam", izgovori on gotovo nežno.
     
     Kako si...
     
     "Dosadna duga priča."
     
     Mi dolazimo. Hvataš li Lanserovu Iiniju?
     Uključujemo otvoreno kolo
     
     "Da. Naprosto jezivo." Nije mogao da smisli šta bi još rekao o tome. Znao je da će mu težina toga tek kasnije pritisnuti dušu. Um je sada radio samo ono što mu je bilo nephodno za opstanak.
     
     Imao sam te nepomičnog na tri klika udaljenosti ali krećeš se brzo, ničeg u blizini
     Isuse, moramo da ga ulovimo nekako, kako bismo mogli
     
     Najdžel se opustio raširivši noge i ruke što je više mogao, da bi stvorio veći otpor. Uši su mu pucketale. Prilagođavanje odela.
     
     Nemoguće je, ne posedujemo tu vrstu manevarske sposobnosti
     Umuknite, čuće vas, Karlose
     Ali to - slušaj, možemo da stignemo tamo ali, Madre Dias, treba nam barem deset minuta a i kretaćemo se prebrzo.
     
     Čvornovati zglobovi su sevali od bolova, mišići su cvileli, a srce tupo tuklo u mraku koji se sklapao.
     "Dođite, dođite ispod mene. Onda... razvijte... kesu."
     Kliženje u meku noć. Plovljenje. Ono što je sledilo zavisilo je od opuštenosti, dometa čula. Nije smeo da se grči i steže, inače će se krhki stari mišići zamoriti pre nego što kucne čas odluke. Morao je pustiti da se stvari razvijaju.








6.
     Pre mnogo decenija, posle Aleksandrijine smrti, gospodin Ičino mu je rekao: Želim ti sposobnost da pustiš da se stvari razvijaju svojim tokom!
     Upravo sada mu je to bilo potrebno. Sve dok ne ugleda zagnjurivač i ne sazna u kom pravcu treba da skrene, ništa korisno nije mogao da uradi. Ili će ga uloviti na vreme, ili će nastaviti da pada u ovu hladnu tminu, u sve viši pritisak, i konačno će mu odelo popustitii. Biće zgnječen kao zrno grožđa.
     Sa sastanka na Lanseru je doprlo
     
     Očito je da su ti prokleti gmazovi započeli to
     Da, trojanski konj
     Ne znam kako je došlo do lansiranja nuklearnih raketa, ali kada su gmazovi počeli da izlaze na kopno šta je Kina imala da uradi, borba za opstanak, ako je ono što kažu za Amerikance istina
     Bila istina, hteo si da kažeš - Severna Amerika više ne postoji, pretvorena je u pepeo
     Te bombe visoke eksplozivne moći, jedna je dovoljna da uništi čitav kontinent
     Azijsko kopno primilo je manje projektila, čini se kao da su gmazovi prošli, dobra je, hvala bogu
     
     Sranje, ja ne
     
     Te leteće stvari - ružne, video si ih, užasne, a izveštaj sa lica mesta govori da se gmazovi ne reprodukuju koristeći te leteće stvari, oni su neka vrsta dopune. Prokleti gmazovi, mora da su to isplanirali od samog početka, sredili sebe u bioinžinjerskom smislu. Suština je u tome da je sve povezano - čuvari, oni sivi brodovi i gmazovi - svi u istoj uroti.
     
     Osećao je kako vode jure pokraj njega grgoljeći i šapućući mu. Bio je bez težine i oblika, i još više se raširio, kao da su mu noge i ruke bile odvojene od tela, zastava na vetru. Reči, rečenice i iskrivljeni delovi govora dopirali su sa zagnjurivača i Lansera ali su dolovali šuplje, daleko i najposle beznačajno.
     Pitao se da li ga ona ogromna stvorenja opažaju, njega jednog insekta koji pada, i čudio se sjajnom mehuru koji mu je plivao u susret.
     
     Proklet bio ako znam kako sve to funkcioniše, ali mi je jasno kao ta nosina na tvom licu
     Do đavola, Tede, moramo nešto da preduzmemo
     Poslednje vesti poručuju da mreža za duboki svemir... delimični tovar pojačamo do deset hiljada klika i pokušamo da likvidiramo neki od njihovih brodova u orbiti
     Možda možemo da uradimo nešto protiv manjih stvarčica, ali one velike
     
     Ugledao je bledu nit narandžaste svetlosti na levoj strani. Okretala se, uvijala i strelovito odmicala, i u istom trenu on oseti dugu tutnjeću notu, koja je treperila kroz vodu kao neko udaljeno zvono. Ovo ga je podsetilo na EM-e i njihovu pesmu i dok je lenjo tonuo prema srcu ovog okeanskog svetla, iznenada je shvatio na koji način se sve to povezivalo sa gmazovima. Svi oblici života bili su žrtvovani i potučeni budući da, na kraju krajeva, mašine nisu mogle da zaustave život, nisu mogle da ga uguše, nisu bile u stanju da zauvek eliminišu beskrajne pupeće oblike koji su se nadmetali sa mašinama oko prirodnih izvora i prostora. Stoga su regrutovale određene oblike života i upotrebile ih za zaustavljanje svojih najtežih protivnika, onih koji su gradili tehnologije.
     Mašine su odavno znale za Zemlju; one su vodile neku titansku bitku tamo pre više miliona godina - olupina na Marginisu bila je jedino preostalo nemo svedočanstvo toga - i gubeći je počele su da zaziru od mogućnosti da je naprosto raznesu asteroidima, ili da pokušaju ma šta drugo što bi možda sprečila olupina na Marginisu ili čak ljudi sami. Da su pokušali s bombardovanjem, kao što su uradili na Izisu, ljudi bi možda uspeli da zarobe neki od njihovih objekata i otkriju centre njihove moći. U tom slučaju razorni talas rata mogao bi da se raširi preko zvezda i pronađe ih u njihovim jazbinama, oslobodivši stravičnu spregu između uma i nagona koju mašine nisu poznavale - i uništi sve što su strpljiva i neumoljiva kibernetička bića sagradila.
     Ne, mnogo je lakše bilo okrenuti organske oblike jedne protiv drugih, skrenuti njihovu pažnju, udariti u slabu tačku svih bića koja su izrastala iz hemije, što se odražavalo kako u biološkoj tako i sociološkoj formi i nosilo razna imena: rak, preterano aktivan imunološki sistem, nedgovarajuće reakcije.
     To je bio ključ. Daleko je lakše bilo podstaći ljude, i gmazove da se međusobno unište. Mnogo lakše je bilo pothranjivati duboke primordijalne antagonizme, koje su sve organske forme osećale prema strancima, uljezima, tuđinima.
     
     Do đavola, velim da moramo naučiti ponešto od tih bića, a ne samo da zaziremo od njih
     Ono šta naučimo pomoći će Zemlji, imaju istu stvar iznad sebe sada
     Pre mnogo godina, setite se vremena koje smo proveli na putovanju, govorimo o krizi koja se dogodila pre devet godina
     Ne menja činjenicu da smo jedini koji znamo dosta o ovim stvarima i ovde, upravo ovde, imamo priliku da proverimo koliko može da izdrži
     
     Svetlo. Bleda mrlja fosfora. Raste.
     
     Najdžele, razvili smo vreću, ispod nas je, i to sa otvorenim ustima
     
     Skreće ulevo, osećajući struju, slušajući slabašan zuj kao pesmu dubokog basa. U ušima mu ponovo pucketa. Pritisak odela je previsok, ono je preopterećeno. Boginje imaju malu gravitaciju tako da se pritisak povećava po stopi koja čini desetinu Zemljine; ali on sada oseća kako mu odelo škripi. Žaruljica na monitoru ispod njegove brade bleska jarkocrvenom bojom.
     
     Spušta se brebrzo, previše smo udaljeni
     Smanji brzinu, do đavola, potreban mu je stabilan objekat
     Ne moramo da priđemo bliže
     
     "Držite kurs!"
     Lopta koja se preliva u žutoj, plavoj i ćilibarskoj svetlosti. Razmišlja o sebi kao o krilu koje se okreće i poskakuje na strujama. Pokušao je da zaustavi okretanje u pravom trenutku, menjajući vektor kako bi doveo telo pod okomitiji ugao, a zatim, koristeći pakovanje medicinskog filtera, i da se iskosi ponovo nadesno - a sada dole, a sada na stranu, sjajna lopta raste i veliki prsti farova prebiraju po gustoj tami. On brekće od napetosti, od održavanja krutosti, hidrokrilac. Puls mu se ubrzava, sada nailazi pod dobrim uglom i pred sobom vidi mutnu konturu vreće; njena usta zevaju, a čitavi plutači vuku joj se na repu
     
     Imam te na optičkom teleskopu. Kako guraš...
     
     Odista prekrasno.
     
     Odbaci to pakovanje, Najdžele, imaš bolje izglede na uspeh bez toga
     "Mislim... da će mi biti potreban..." dahtao je.
     Nalećući. Leteći. Jedno zrnce u dubokoj zgrušanoj tami, insekt koji uleće u oštar sjaj mehura.
     Ta usta ga progutaše.








7.
     Najdžel se probudio kada su pristajali.
     Spavanje mu je pomoglo. Sada mu je vizija bila bezmalo u redu; brzi okreti glave proizvodili su tek trenutne pometnje.
     Nika ga je smestila na uzanu postelju, a on je odmahivanjem ruke odbijao svaki razgovor. Još je štošta trebalo da se dogodi, mogao je to da oseti u štektavom brbljanju preko komunikacionih linija. Shvatio je da je prespavao dugo putovanje, uz okno. Sada je ležao odmarajući se i slušajući Lanserovu liniju.
     
     Do đavola, moramo da se pokrenemo
     Daaa, nemoguće je znati šta će nam ona stvar uraditi ako pokušamo da odemo posle svega ovoga
     Sto mu gromova, da taj čuvar je sigurno dobio vest sa Zemlje, baš kao i mi
     Pogledaj samo ono, stvari se ponovo kreću na površini
     Samo svetla, rekao bih
     Bobe, želiš li da pošalješ jedan servo odred tamo da bace pogled
     Neeee, zar ne možeš neposredno saznati ono što te zanima
     Ovo nije čas za polovične mere
     Tede! Velim ti da ne bi trebalo preduzimati ništa toliko
     Hoću da kažem, da nas je onaj čuvar oko Izisa pustio da odemo
     Slušaj njega, kuka da će nas ova prokleta stvar možda pustiti da odemo ako budemo dobri dečaci i ne budemo pravili nestašluke, Isuse
     
     Nije imalo smisla mešati se u tu halabuku na Lanseru. Njegov ugled bio je nepopravljivo zauvek srozan, čak i ako bi se ispostavilo da je Volmslijev zakon istinit.
     Napustili su zagnjurivač i krenuli preko tamno ljubičastog leda. Karlos je trtljao o konsenzusu na Lanseru, o besu, strahu ali te reči su Najdželu prolazile kroz uši.
     Oslanjao se na Niku dok su se teškim koracima udaljavali od jezera; čizme su škripale na ledu. Prožimao ga je lagodan zamor koji mu je donosio vrtoglavu jasnoću.
     Na njegovom odelu videle su se uglačane belege na mestima gde je ono veliko stvorenje očigledno pokušalo da se uhvati za njega. Nije to tada osetio ni u jednom trenutku.
     Posmatrao je osoblje koje je radilo na ravnici, ispod crnog neba. Na časak je pokušao da ih vidi onako kako ih vidi čuvar. Vreće isprepletanih creva, kože sjajne od masnoće hrana zaglavljena između zuba, pokriveni krljuštima s ćelijama u večitom propadanju, koje su spadale sa njih dok su hodali, odnosili đubre, žuta pretilost razapeta između krtih belih kostiju, vrpčasti mišići koji su se stezali i opuštali da bi pokretali kavez kostiju, kapajući, zaudarajući i...
     Trgnuo se. Ova mašinska kultura obitavala je u galaksiji veoma dugo, još otkad je prvi naseIjeni svet izvršio nuklearno samoubistvo. Oni su bili slučajna činjenica ovog univerzuma, nastala iz neodgovarajuće reakcije organskih bića. Ali to nije značilo da su imali šansu da suvereno zavladaju, to jest da je njihova vizija imalo bila istinitija od njegove iskošene perspektive.
     
     Zemlji je potrebna svaka informacija koja se može dobiti
     Sa devet godina zakašnjenja?
     Čuo si onu poruku koju su uhvatili sa Pacifika. Ljudi tamo plutaju i sarađuju sa skidačima, razgovaraju s njima, čekaju da one sive amfibijske stvari isplivaju na površinu nakon što su oni prizemljeni...
     On je u pravu, moramo doći do informacija, da shvatimo šta se događa i kako ovi čuvari dejstvuju, da pošaljemo podatke na Zemlju kako bismo im pomogli
     Prokleto si u pravu, Tede moramo
     A sada me slušajte, ja sam jednako napet kao i svako drugi ovde, brine me to zakašnjenje, ali, verujte mi, želim da postignemo potpun konsenzus
     Šta, do đavola, pričaš?
     Ti ne delaš, Tede, možemo te brzo zameniti odista brzo
     Gomila pojedinaca može smesta da uskoči na tvoje mesto da preuzme
     Svakako, slušajte, moguće je da čuvar još nije dobio čitavu priču za Zemlje, od onih sivih brodova, oni su sigurno strašno zauzeti
     Ovaj čuvar je star, spor
     Ošinimo ga sada, možda ga iznenadimo...
     Dosta nam je tvog žvakanja, Tede
     Daaa, stalno čovek ima osećaj da je na sastanku
     Učini nešto, i to brzo, ili ćemo ti izglasati nepoverenje, Tede
     Baš tako
     Shvatam vašu zabrinutost, i kad biste mi samo dali malo vremena da razmislim
     Postavljam pitanje, gosn predsedniče
     Ne, sačekajte, pustite mene da postavim jedno pitanje - Bobe!
     Ah, da, Tede
     Je li put slobodan?
     Sve je čisto
     U redu, onda naređujem Propulziji da dovede do paljenja
     To je prava stvar!
     Smatram da imam podršku svih vas. Ima li neko još šta da doda?
     Svi se slažu Tede
     Tim ovde, sve je spremno
     
     Najdžel se još jednom trže. Ted je toliko dugo zloupotrabljavao konsenzus da bi se sada kanačno konsenzus okrenuo protiv njega.
     "Zar ne mislite da bismo morali i mi da uđamo unutra?" upita Nika.
     "Taj vazdušni mehur neće biti nikakva zaštita. Naprotiv, kao kad bi skinuo šlem."
     Karlos povika: "Pogledajte! Oni okreću Lanser." A onda dodade žalobnim glasom: "Nemaju nameru da nas najpre evakuišu."
     "Ovaj čuvar je aktivan. Mogao bi da uništi naš šatl", reče Najdžel gledajući Karlosa.
     Čovek je sada ulagao napor da bude autoritativniji, govoreći dubljim glasom i koristeći grublje izraze. Pa ipak, to nije bilo ubedljivo. Neodgovarajuća reakcija - da, u tome je ležao jadac; pogrešan odgovor na jednu od neminovnih teškoća organskog života. Mašine nisu imale potrebu za polovima. One su bile u stanju da se reprodukuju putem šablona. Pored toga, mogle su da se menjaju po želji - oblik dobrovoljne evolucije.
     Organska bića bila su zanavek razdvojena u efikasne ali ipak izolujuće spone dva pola, dva viđenja sveta, dve dinamike koje su se samo delimično preklapale, dva bića koja su želela jedno drugo, ali koja nikada nisu mogla u potpunosti da budu ono drugo, bez obzira na to koliko su hirurgija i simulacije obećavale lažno oslobođanje od problema koji se sastojao u bivanju onoga što istinski jeste, to jest različiti i drugačiji i puni žudnje u tami što ste je stvarali sami za sebe.
     Visoko iznad njihovih glava, u tamnoj noći, Lanser se kretao.
     Obrnuo se oko svoje ose i okrenuo ispuste sabirnog pogona, tako da su bili upereni na čuvara. Muškarci i žene stajali su na goletnoj ravnici i posmatrali tu srebrnastu tačku koja je bila njihov dom. Lanser je pulsirao svežom, nabujalom energijom. Magnetska polja su se prikupljala gonjena probuđenim životom.
     "Nadam se da će pretvoriti tu prokletu stvar u pepeo", reče Karlos sa prizvukom svireposti u glasu.
     "Najdžele, meni se ovo ne sviđa", prošapta Nika.
     Najdžel reče lakonski: "Slušaj. Oni to nazivaju 'istraživačkim napadom'."
     "To je odmazda", reče Nika.
     "Ne budi takva kukavica", uzvrati Karlos grubo. "Vreme je da konačno neko nešto uradi."
     Najdželove obrve se izviše kao sive gusanice. "Zacelo. Ali ne ovo."
     Po čuvaru su šarala prigušena narandžasta svetla. Plave trake ukrštale su se na njegovoj površini. Oreol od žutih mrljica, koje su munjevito sagorevale, pojavi se oko Lansera dok se pogon razgorevao. Sabirni pogon je zahtevao mešavinu deuterijuma i drugih izotopa da bi stvorio fuzioni plamen.
     Karlos se ponovo oglasi: "Kladim se da čuvar nikada nije video fuzioni pogon, inače bi bio više..." i nebo je eksplodiralo.
     Debeli ognjeni jezik izvio se iz Lanserovog ispusta. Fuzija je bljuvala jonizovanu plazmu u urlajućoj bujici koja je udarila čuvara.
     "Isuse!" uzviknu Karlos. "Sigurno će ga spržiti."
     Bujica je bešumno nahrupila, palacajući trakama plave, zlataste i mrkocrvene boje koje su oblizale čuvarevu sivu stenu i potamneli metal.
     "Ovo je samo prazan sjaj", reče Najdžel. Luk plazme osvetljavao je ravnicu oko njih, bacajući groteskne senke. "Visokoenergetski gama-zraci nanose stvarnu štetu."
     "Koliko dugo može da..." izusti Nika.
     "Lanser je u stanju da održava ovo satima, ali... ah, vidiš, već menja orbitu usled reakcije."
     "Prokleta stvar biće valjano spržena na..."
     Čuvar se pokrenuo.
     Tanak mlaz svežeg narandžastog plamena sevnuo je napred, prelazeći razdaljinu od Lansera takvom brzinom kao da je posredi bila povezujuća štangla svetlosti. Obavio se oko odbrambenog magnetskog polja i ispusta, ližući i ujedajući brod, vijugajući niz duge magnetske tunele, bljujući u pogonske cevi, paleći na sve strane, glođući osetljivu elektroniku, pulsirajući život i ljudstvo u unutrašnjosti.
     Lanserov pogon je zapucketao. Zamro. Čuvarev narandžasti oganj nastavio je svoj filigranski rad i u produbljujućoj, umrtvljujućoj tišini sekao, spaljivao i kuvao.
     Glasan jauk dopro je preko grupne komunikacione linije. Najdžel je stajao kao ukopan, bez daha, trudeći se da doživi prizor.
     Trebalo je da ga nazovemo Boginje, pomisli on. Zaokružio je pogledom po slepim kraterima: duplje koje nisu žmirkale.
     Iznad njih, jedna tačka na čuvaru rasprsla se u vatromet mrkozolene i ljubičaste boje. "Nešto je u snopu gama-zraka izazvalo ovu zakasnelu reakciju", promrmlja Najdžel.
     ...i ponovo je, posle toliko godina, osetio samog sebe, uživljavajući se u jedno apsolutno prazno mesto i čekajući da se svaki trenutak ispiše na njemu; vreme je kao voda sipalo kroz radosnu lebdeću pesmu, kvalitet koji su tuđini sa Marginisa pokušali da prinesu ljudskoj rasi, od koga je Najdžel doživeo jedan delić - došli su donoseći prosvetljenje, namenjujući ga svetu koji mašine nisu uspele da osvoje, tražili su prijem, a upoznali samo prazninu koja je usisavala.
     Najdžel je u trenu pastao svestan, dok se plamen sa Čuvara hladio, da je to izgubio pre mnogo godina - vezao se za događaje brigom koja ga je utapala, povlačila ga pod talase - a sada ga ponovo pronašao, osećajući kako pada u veliku večitu noć pod sobom - i pronašao ga konačno, dopuštajući da se stvari odvijaju svojim tokom. Sada je bio prazan, lišen prošlosti, oslobođen bremena starosti i smrti i osuđen da bude Volmslijeva Budala, ponovo slobodan da meri svaki tren prema onome što je on odista bio, ajde da zbrišemo odavde jedne od ovih noći
     
     Nastradali! Sam bog zna koliko ih je zaključano u onim indikatorima.
     
     Šta se dogodilo? šta je pošlo naopako?
     
     beskrajan sukobljiv unakrsan govor, čovekov, skidačev ili EM-ov, koji se uzdižu iz dubina, čegrtavo brbljanje umova zauvek odsečeno od mogućnosti integrisanja sa ostalima, ali tražeći, govoreći, gunđajući drobeći
     
     Potpuno otkazivanje električnih sistema, čini se
     Šta je sa zalihama za održavanje života, dobijam prokleto malo
     
     Uzeo je gutljaj vazduha i shvatio da za sve ovo vreme nije disao.
     Razmišljao je o onoj zveri dole. Postojala je mogućnost prirodnog savezništva. Oni su znali šta znači pregnuće proizašlo iz činjenice smrtnosti, osećali su taj drevni zamah koji se valjao napred i stremio ka nezapamćenim avanturama među Indijancima
     
     usred navaljivanja i uprapašćavanja
     tamo na njihovoj teritoriji ali oni su svi sada bili na tuđoj teritoriji, željni neobičnosti - povezanoj ipak sa Zemljom i skidačima i nemim, ogromnim, krvlju bogatim stvarima dole, ciklusima govora, znakova i neizbežne smrti
     Čuvar je oštećen, ali i dalje aktivan, hvatam signale sa njega, kako je, do đavola, moguće da ga nismo sredili
     Slab signal sa Lansera, nema ničeg na brodskim komunikacionim linijama
     Mnogo nastradalih, zateklo je većinu u ovoj dvorani
     Ted? Šta je sa Tedom?
     Ništa
     
     Ted nikada nije bio kapetan i nikada nije imao svoj brod.
     
     Pogon je gotov! Raznesen! Nema nam povratka...
     
     Glasovi su zvonili utanjeni panikom. On je bio ovde ranije, u zemlji naizgled poraženih. Oni, međutim, nisu.
     Prisetio se one radio-galame koja je EM-e vodila kroz njihov razrušeni crveni svet; setio se tutnjavih pesama koje je čuo u okeanu ispod sojih nogu; sećao se teskobne poruke primljene sa Zemlje, pre samo nekoliko sati, koja je govorila o jednom čoveku, po imenu Voren, i njegovom naškrabanom prevodu govora skidača; spomenuo se kako mu je čovečanstvo izgledalo kao jedno beskrajno more govora - nepromišljenog, automatskog, sličnog disanju.
     Sva ta množina glasova i ja ću na to, dobro, može što se mene tiče. Mogao je sve da ih čuje: EM-e, skidače, ljude; i to sa Boginje. Nije morao putovati zbog toga natrag na Zemlju. Neprekidan suludi organski govor se nastavljao.
     Nika prošapta: "Toliko mnogo... je izginulo..."
     "Da."
     "Sada smo... mi smo kao skidači. Daleko od kuće i nema nam povratka."
     Karlos poče da jeca. Skljokao se na čvrst, purpuran led. Udarao je po njemu pesnicama. "Sami smo!" kriknuo je. "Umrećemo ovde."
     Duga tišina spustila se na iskričavu goletnu ravnicu. A onda:
     "Varovatno", reče Najdžel i tada se iz nekog razloga osmehnu.




