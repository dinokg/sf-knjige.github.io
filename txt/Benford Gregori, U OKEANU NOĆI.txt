


Prvi deo: 1999.
     Iz Enciklopedije Britanike, 17. izdanje, 2073: Icarus

     Sićušna planeta 1566. Imala je najekscentričniju eliptičnu orbitu među svim znanim asteroidima (e - 0,83), najmanju poluveliku osu (a = 1.08) i prošla je na majmanjoj udaljenosti od Sunca (28.000.000 kilometara). Otkrio ju je Volter Baad iz opservatorije Mt. Palomar 1949. godine. Njena orbita prostirala se od kraja Marsove i zalazila u Merkurovu; mogla se približiti na razdaljinu od 6.400.000 kilometara od Zemlje. Radarska osmatranja su utvrdila da joj je prečnik oko 0,8 kilometara, a rotacioni period oko 2,5 časova. Ova neobična orbita nije privlačila znatniju pažnju sve do juna 1997, kada je Ikarus iznenada počeo da emituje pramenove gasa i prašine. S obzirom na osnovane pretpostavke da je posredi tipičan kameni Apolo asteroid, ta njegova evolucija u jedan kometarni predmet uzbudila je astronomski svet. Spomenuta neobičnost izazvala je ozbiljnu zabrinutost kada su proračuni, izvedeni u oktobru 1997. pokazali da momentum pripisan dejstvu repa komete menja orbitu Ikarusa. Ovaj poremećaj orbite mogao je da, u roku od nekoliko godina, dovede do sudara jednog dela komete sa Zemljom. Udar razređenog gasa ne bi imao štetne posledice. No, u to vreme glava komete Ikarusa još se nije videla, te su se čule pretpostavke da joj je moglo preostati čvrsto jezgro u nekom slučaju...
     Icarus
     Prema grčkoj legendi Dedalov sin. Dedal, arhitekta i skulptor, sagradio je lavirint za kralja Minosa na Kritu, i odmah posle toga pao u nemilost. Stoga je načinio krila od voska i perja za sebe i Ikara, a onda su njih dvojica poleteli prema Siciliji. Ikar se, međutim, previše primakao Suncu, tako da su mu se krila istopila. Srušio se u more i utopio se. Ostrvo na čiju obalu je more izbacilo njegov leš kasnije je nazvano Ikarija. Ova legenda često se navodi kao simbol čovekove težnje za znanjem i novim horizontima, bez obzira na cenu koja se plaća za to. Pripovest o Ikaru iskorišćena je kao glavni motiv u van Hofenovom remek-delu Ikarov pad (1997) u kome je simbolično ukazano na slabljenje prevlasti Zapadne kulture...









1.
     Otkrio je leteću planinu po njenim senkama. Ispred njega Sunce je bilo zamračeno uskovitlanom koprenom prašine a Najdžel je prvi put ugledao Ikarus na vrhu stremećeg prsta senke u oblacima.
     "Jezgro je tu", prozborio je u radio-predajnik. "Čvrsto je."
     "Jesi li siguran?" upita Len. Glas mu je, filtriran kroz pucketanje radio-buke, zvučao slabašno i udaljeno, iako je modul Zmaj čekao na svega hiljadu kilometara udaljenosti.
     "Da. Nešto đavolski veliko nazire se kroz prašinu i rep."
     "Pričekaj da pozovem Hjuston. Čujemo se za koji časak, dečko."
     Zujanje je ispunilo tišinu. Najdželu se učini kao da su mu usta smekšala, kao da su puna pamuka: ono poznato osećanje pomešanosti straha i uzbuđenja od koga je debljao jezik. Okrenuo je svoj modul ka kupastoj senci koja se pružala pravo napred prema Suncu i podesio kontrolu položaja. Jedan kamenčić zadobovao je po oplati modula.
     Zašao je u kupastu senku. Sunce je utrnulo a zatim zatreperilo kada je, dalje napred, jedna tačka, koja je rasla, prešla preko njegove površine. Najdžel je leteo okupan u žutoj svetlosti. Korana se prelivala i svetlucala oko tvrdog grumena crnila: Ikarus. Bio je prvi čovek koji je video ovaj asteroid u poslednje dve godine. Njegov novorođeni plašt od guste prašine i gasa skrivao je od posmatrača sa Zemlje ovo čvrsto središte.
     "Najdžele", reče Len brzo, "kolikom brzinom mu se približavaš?"
     "Teško je reći." Grumen je narastao do veličine novčića koji je držao u ispruženoj ruci. "Pomeriću se na stranu, izvan senke, za slučaj da naiđe prebrzo." Dva kamena šuplje su kucnula po oklopu letelice; ovde je prašina izgleda gušća - komadići su se krunili sa Ikarusa tvoreći rep.
     "Da, Hjuston je to upravo savetavao. Ima li tragova kakvog magnetskog polja?"
     "Ne! Čekaj, baš sam sada ulovio jedan. Možda, oh, jedna desetina gausa."
     "Uh, oh. Najbolje je da im to odmah saopštim."
     "U redu." Želudac mu se malko zgrčio. Tu smo, dakle, reče u sebi.
     Crni novčić je rastao; usmerio je modul još malo dalje od ivice diska, postavivši ga na bezbedno rastojanje. Kratkotrajnim aktiviranjem manevarskih mlaznih motora usporio mu je kretanje. Počeo je da promatra nepravilni rub Ikarusov kroz mali teleskop, ali je zaslepljujuća sunčeva svetlost brisala sve pojedinosti. U teskobi svog kosmonautskog odela osetio je kako mu srce usporava hod.
     Začulo se jedno klik, a zatim zvuk statičkog elektriciteta. "Ovde je Dejv Fouls iz Hjustona, Najdžele. Javljam Ti se preko Zmaja. Čestitam ti na vizuelnom dostignuću. Želimo da proverimo snagu tog magnetskog polja - možeš li da emituješ automatsko očitavanje?"
     "Primio", reče Najdžel. Razgovor sa Hjustonom je iznenada utrnuo; vremenski prekid trajao je nekoliko sekundi, uprkos svetlosnoj brzini radio-talasa. Ponovo je okrenuo prekidače; začulo se resko: bip. "Izvršeno."
     Ivica diska jurila je ka njemu. "Krećem oko njega, Len. Možda ćemo nakratko izgubiti vezu."
     "U redu."
     Skliznuo je preko oštre ivice osvita i uleteo u punu Sunčevu svetlost. Pod njim se nalazio jedan svet koji je ličio na nagoreli ćumur. Mala ispupčenja i prazne udoline bacale su plitke senke, a kamen je posvuda imao mrkocrnu boju. Izrazito eliptična orbita doprinosila je utisku da se Ikarus pruža kao na ražnju, prilazeći dvaput godišnje Suncu na razdaljinu jednaku Merkurovoj.
     Najdžel je izjednačio brzinu modula sa brzinom ove zgužvane stene, aktivirajući u isti mah niz automatskih eksperimenata. Svetla na kamandnoj tabli zažmirkaše i spori ritam rada instrumenta ispuni prenatrpanu kabinu. Ikarus se polagano obrtao u blistavoj beloj svetlosti Sunca. Izgledao je opustošeno i grubo... i nimalo malik na vinovnika smrti miliona ljudi.
     "Možeš li da me čuješ, Najdžele?" javi se Len.
     "Da."
     "Konačno sam izvan tvoje radio-senke. Kako izgleda?"
     "Kamen sa možda nešto nikla i gvožđa. Nema nikakvih tragova snega ili konglomeratskih struktura."
     "Nije ni čudo, s obzirom na to da se peče milijardama godina."
     "Odakle onda potiče kometin rep? Otkuda baklja?"
     "Možda se ukazalo neko ledeno ispupčenje ili se, moguće je, otvorila rupa na površini - znaš šta su nam govorili. Od čega god da je ta stvar bila sazdana možda je to do sada isparilo. Dve godine koje su protekle, trebalo bi da budu sasvim dovoljno vreme za to."
     "Čini se kao da rotira - hmm, čekaj da proverim - otprilike svaka dva časa okrene se oko sebe."
     "Uh, ah", reče Len. "To dosta govori."
     "Bilo šta slabije od čvrste stene ne bi moglo podneti toliko centrifugalne sile, zar ne?"
     "Tako su nas učili. Možda Ikarus jeste jezgro istrošene komete, a možda i nije - tek, sigurno je da je od kamena i to je sve što je u ovom času značajno za nas."
     Najdžel oseti gorčinu u ustima; popio je malko vode propustivši je kroz zube.
     "U prečniku je otprilike kilometar, ima grubo loptast oblik, bez mnogo izrazitih osobenosti na površini", reče on lagano. "Ne vide se nikakvi krateri, ali se naziru plitka kružna udubljenja. Nisam siguran, ali moglo bi biti da ciklus zagrevanja i hlađenja, uzrokovan prolaženjem blizu Sunca zapravo predstavlja jedan efikasan mehanizam erozije."
     Izgovorio je sve ovo mahinalno, nastojeći da prenebregne osećaj blagog razočaranja. Najdžel se nadao da će se ispostaviti kako je Ikarus ledeni konglomerat, a ne kamena struktura, uprkos tome što je bio svestan da su posredni dokazi moćno pobijali jednu takvu pretpostavku. Zajedno s nekolicinom astrofizičara nadao se da je rep baklje iz 1997 - jedna svetla narandžasta kometa, dugačka dvadeset miliona milja, koja je vijugala, poigravala i obasjavala noćno Zemljino nebo čitava tri meseca - nagovestila Ikarusov kraj. Nijedan teleskop, uključujući i orbitalnu cev Skajlab X, nije bio u stanju da prodre kroz oblak prašine i gasa koji je obavijao kometu i zamračivao mesto gde se nalazio asteroid Ikarus. Jedna škola mišljenja zagovarala je stav da je kamena školjka erodirala pod uticajem večnog finog praha, sazdanog od Sunčevih čestica - solarnog vetra - te da je ostatak, u vidu ledenog jezgra, iznenada proključao, proizvodeći užareni rep. Prema njihovom mišljenju, dakle, jezgra više nije bilo. No, većina astronoma smatrala je neverovatnom mogućnost da se u središtu Ikarusa nalazi led; po svoj prilici, najveći deo kamenog asteroida počivao je negde u oblaku prašine.
     Nasi je odgovaralo ovo sporenje i gajila je nadu da bi to u bliskoj budućnosti moglo podstaći finansiranje jedne vasionske misije na Ikarus. Vijugava, lepezasta kometa bila je svetlija od bilo čega drugog posle Halejeve komete. Ljudi su to primetili čak i kroz zagađeni gradski vazduh. Krenule su glasine.
     Ali u zimu 1997. pitanje Ikarusovog sastava preraslo je temu uzgredne akademske diskusije. Činilo se da je mlaz gasa, koji je kuljao iz lave onoga što je sada već bilo kometa Ikarus, skrenuo asteroid sa dotadašnjeg pravca. Oblak prašine pomerao se blago u stranu prateći Ikarusovu staru orbitu, te je bilo prirodno pretpostaviti da se jezgro, ukoliko je još postojalo, nalazi negde blizu središta pokretnog oblika. Skretanje je bilo sasvim malo. Bilo je teško izvesti precizna merenja, tako da je nastala neizvesnost. No, već sredinom 1999. postalo je jasno da će se centar oblaka i ono što je preostalo od Ikarusa - ma šta to bilo - sudariti sa Zemljom.
     "Len, kako izgleda iz tvog ugla?" upita Najdžel.
     "Prilično nejasno. Ne mogu mnogo da vidim od prašine. Sunce podseća na neku vrstu vodene bojice koja proviruje kroz oblak. Poprilično sam daleko i po strani, da bih mogao razlučiti tvoj radar i radarsku sliku od Sunčevih zraka."
     "Gde sam ja?"
     "Na pravom tragu, u središtu prašine. Na putu za Bengal."
     "Nadam se da nije baš tako."
     "Daaa. Hej, imam relej iz Hjustona za tebe." Za trenutak je zavladala potpuna tišina, dok se crni izbrazdani svet obrtao ispod njega. Najdžel se pitao da li je taj svet sačinjen od prvobitnog drevnog materijala, kao i čitav Sunčev sistem, ili je predstavljao središte neke razorene planete, o čemu su trubila popularna sredstva masovnog informisanja. Uzdao se da će naići na snežnu loptu od metana i vodenog leda, koja bi se rasprsla u sudaru sa Zemljinom atmosferom - i verovatno ispunila nebo plavim i narandžastim mlazevima svetlosti, šireći neobičnu auru oko globusa ali ne nanoseći mu štetu. Zurio je dole u taj ugljenisani svet, koji je svojom čvrstinom i smrtonosnošću izneverio njegova nadanja. Automatske kamere metodično su škljocale, snimajući nepravilno raspoređena ispupčenja i udubljenja; kabina je mirisala na vreli metal i kiselkast ukus znoja. Sada više nije moglo biti govora o lagodnom šetkanju i dokonim ekspedicijama u društvu sa Lenom, nisu dolazila u obzir nikakva merenja niti prikupljanje uzoraka; nije bilo vremena za to.
     "Ponovo Dejv, Najdžele. Te sile magnetskog polja pružile su nam ključ rešenja, dečko, posredi su nikl i gvožde, verovatno osamdeset procenata toga, ako ne i više. Polazeći od razmera izračunali smo da masa kamenog omotača iznosi otprilike četiri milijarde kilograma."
     "Tako je."
     "Uporišta Lenovog radara pomogla su nam da mu odredimo i orbitu. Kamena lopta koju posmatraš hita ka središnjem delu Indije, baš kao što smo i mislili. Ja..."
     "Tražite od nas da se upustimo u rabotu prodavanje živine", reče Najdžel.
     "Daaa. Isporučite Jaje."
     Najdžel uključi komandnu tablu sistemskih monitora. "Operacija, 'snesi jaje'", reče mehanički, motreći kako se svetla naizmenično pale i gase.
     "Sa srećom, dečko", upade Len. "Najbolje ti je da potražiš mesto gde ćeš da ga položiš. Imam puno vremena. Zovni me ako ti je potrebna pomoć", reče, iako su obojica vraški dobro znali da on nije u stanju uvesti modul Zmaj u oblak, a da privremeno ne izgubi vezu sa Hjustonom.
     Najdžel je utrošio sat vremena vršeći složene zadatke dovođenja u operativno stanje fuzionog sredstva od pedeset megatona, koje je jezdilo na rastojanju od par metara iza njegove kabine. Ponavljao je rutinske poslove - automatske provere, ručno upravljanje, potvrdu profila - nijednog trenutka ne skidajući pogled sa tmaste gromade pod sobom. Negde pred istek ovog vremena ugledao je ono što je predvideo: grubu pukotinu u Ikarusu, na rubu okrenutom Suncu.
     "Mislim da sam otkrio rupu", javio je. "Dugačka je, otprilike, kao fudbalsko igralište, mestimično široka i do deset metara."
     "Napuklina?" upita Len. "Možda se ta stvar raspolućuje."
     "Može biti. Biće zanimljivo videti ima li još koja takva i da li sve zajedno tvore nekakav obrazac."
     "Koliko je duboka?"
     "To još ne mogu da kažem; dno joj je trenutno u senci."
     "Ako imaš vremena - pričekaj. Hjuston ponovo traži da porazgovara s tobom."
     Usledila je pauza, a zatim: "Veoma smo zadovoljni relejnom telemetrijom s tvoje strane, Najdžele. Ovde u Kontroli nam izgleda kao da je Jaje spremno da poleti."
     "Mora da se posadi pre no što bude u stanju da poleti."
     "U redu, dečko, tu si me prešao", reče Dejv u iznenadnom izlivu razdraženosti.
     Usledila je još jedna pauza, a potom je Dejvov glas postao uglađen i odmeren. "Znaš, voleo bih da možeš videti na 3-D kakva gužva vlada oko naših postrojenja ovde, Najdžele. Saobraćaj je blokiran u radijusu od dvadeset kilometara. Ima naroda na sve strane. Mislim da je ovo rasplamsalo uobrazilju celokupnog čovečanstva, Najdžele, takav plemenit poduhvat..."
     Pitao se da li je Dejv svestan kako je sve tu zvučalo. Pa, Dejv verovatno jeste; svaki astronaut je po prirodi i glumac.
     Načinio je grimasu kada je časak kasnije taj isti uglađeni glas opisao gužvu znojavih tela oko Nase, Hjustona - pretrpljene toplotne udare, bebe rođene u masi koja je čekala, izvijanje molitve Novih sinova, njihove plesove oko lomača sa ližućim, uljastim plamenovima. Ovaj čovek je znao svoj posao, tu ne beše mesta nikakvoj sumnji; milioni onih koji su prisluškivali verovali su da su ulovili pravu stvar, otvorenu liniju između Hjustona i Ikarusa, rezervisanu za ozbiljne rabote, ne pomišljajući ni za tren da je Dejvova priča hotimično režirana i udešena.
     "Postoji li neko ovde na Zemlji s kim bi hteo da porazgovaraš, Najdžele, dok se odmaraš?"
     Odgovorio je da ne postoji niko i da želi da osmotri Ikarus sada kada se ovaj okrenuo, da uoči onu rupu. U isti mah u svesti je video svoje roditelje, u njihovom teskobnom stanu, i poželeo da porazgovara s njima, osetivši nemoć i kolebanje pri pomisli da treba da im objasni zbog čega radi sve ovo.
     Oni su još živeli u onom dragom mrtvom svetu gde je svemir bio jednak istraživanju, a ono jednako nepristrasnoj istini. Znali su da se obučavao za programe koji se nikada nisu ostvarivali. Vrlo brzo se otisnuo u orbitu kao proslavljeni mehaničar i to se činilo sasvim u redu.
     Ali ovo! Nisu mogli da shvate kako se uvalio u ovu misiju koja nije obećavala ništa drugo do priliku da postavi bombu - ako uspe - ili smrt ako pogreši. Ishitrena, zbrzana misija sa šezdeset posto šansi na neuspeh; tako su, barem, govorili analitičari sistema.
     Iselili su se iz Engleske sledeći svog sina kada je ovaj odabran za jedan američko-evropski program početkom poslednje godine studija na Kembridžu. Kao svestran naučnik bio je pogodna osoba za obuku. Nalazio se u izvrsnoj kondiciji (skvoš, nogomet, amatersko pilotiranje), bio je prijatan, poslušan (najposle, reč je bila o Britancu srećnom što pravi bilo kakvu karijeru) i vredan. Pošto je ispoljio vrhunske reflekse, uspešno prošao letačku obuku i bio primljen u dugo odlagani program za Mars, njegovi roditelji su konačno odahnuli, smatrajući da se njihovo žrtvovanje isplatilo.
     Mislili su da će on pokrenuti novu eru istraživanja Meseca. Očekivali su da će to opravdati njihovo bekstvo iz sanjive, udobne Engleske u ovaj tehnikolorski i tehnokratski cirkus.
     Stoga su ga, kada se dogodila ova stvar sa Ikarusom, upitali: Zbog čega stavlja na kocku svoje kembridžske godine, svoju astranautiku u tom visokom vakuumu između Venere i Zemlje?
     A on im je odgovorio...?
     Ništa, zapravo. Sedeo je u njihovoj bostonskoj stolici za ljuljanje nestrpljivo se klateći i zborio o radu, planovima, rođacima, Drugoj depresiji, politici. Jedva da se sećao njihovog ubeđivanja ali je dobro zapamtio ritam njihovih glasova. U njegovom sećanju roditelji su se stapili u jednu ličnost, jedan spori safolški naglasak koga se sećao iz adolescentskog doba. Njegov glas nikada nije mogao da sklizne u te meke samoglasnike; nikada nije mogao da bude kao oni. Oni su bili jedan zaseban entitet, i bez obzira na to što im je bio sin, nalazio se iza nekog neizgovorenog perimetra, koji su oni povukli u svojim životima. Unutar te zavojite linije počivali su izvesnost i jasni oblici. Njihova dnevna soba sadržavala je vazdušne džepove, tačke koje su mirisale na sladak čaj ili ustajale veze ili, pak, presovano cveće, stvari koje su bile čvršće i opipljivije od njegovih reči. Tamo u njihovoj memljivoj, staroj kući njegov nervozni, zbrkani svet nije nalazio svoje mesto, i on je, takođe, imao teškoća da poveruje u te mase ljudi koje su se tiskale u gradovima, kaljajući svet i brišući, kao kakvim sunđerom, ono najbolje što bi iko mogao da učini ili isplanira za njih.
     Postojala je nevelika, dragocena svota novca za istraživanja, za nove ideje, za snove. No, njegovi roditelji nisu razumeli tu činjenicu. Otac je lagano klimao glavom s jedne strane na drugu slušajući Najdželove reči. Stariji čovek nije ni slutio da na ovaj način odaje svoj stav. Kada je Najdžel završio sa opisom plana misije za Ikarus otac je uputio jedan od onih nečitljivih pogleda njegovoj majci, a zatim je veoma mirno savetovao Najdželu da odustane od misije i da sačeka nešto bolje. Nešto će zasigurno iskrsnuti. Zasigurno će biti tako. Iz svog perimetra oni su to veoma jasno videli. Nije im još podario snaju i unučad, a istini za volju, proveo je veoma malo vremena kod kuće poslednjih nekoliko godina. Sve je ovo lebdelo iza očevog klimanja glavom i Najdžel se tada zarekao da će im, kada završi sa Ikarusam, posvetiti više pažnje.
     Njegov otac, očito valjano upućen u problem, spomenuo je misije podrške bez ljudske posade. Robotska sondiranja, pripravna za nizove nuklearnih operacija. Zbog čega Hjuston nije mogao u potpunosti da se osloni na njih? Stvar verovatnoće, objasnio je Najdžel, zadovoljan što su se našli na ravni činjenica. No, on je znao, uprkos izveštajima komiteta, da su šanse slabašne. Možda je čovek bio bolji ali ko je to mogao da jemči? Čak i ako je samo čovek mogao da iščeprka jezgro Ikarusa usred ove prašinčine, zbog čega je taj čovek morao da bude baš Najdžel? Odgovor je bio lak: mladost, refleksi, i konačno, zbog toga što nije preostalo baš previše obučenih ljudi. Najdžel nije spomenuo ništa od svega ovoga dok se ljuljuškao u stolici, pijuckao čaj, mrmljao u otužni ustajali vazduh stare kuće. Bilo kako bilo, odluka o njegovom putovanju je doneta. Oni su to znali. I tako se to poslednje veče okančalo ćutanjem.
     Vraćajući se avionom u hjustonski mravinjak posegao je za jednom knjigom, koju je zapazio u svojoj staroj spavaćoj sobi i mahinalno je poneo sa sobom. Žute tvrde korice bile su poderane sa donje strane, a stranice krute i umrljane nestašlucima adolescentskog doba. Prisetio se da ju je čitao nekako odmah pošto je konkurisao za američko-evropski program, sa željom da stekne potpuniju sliku o Amerikancima. Prelistavao je knjigu tražeći delove koje je pamtio da bi pri kraju naišao na jedan odlomak koji mu se nehotično urezao u sećanje:

     Onda je opet Tom razvezao nadugačko i naširoko, predložio je da sva trojica kidnemo odatle jedne noći i da pribavimo opremu, pa da pođemo na dve-tri nedelje preko, među Indijance, na njihovu teritoriju, da se odamo krvavim pustolovinama. A ja ću na to: dobro, može, što se mene tiče...

     Počivajući u oborenom avionskom sedištu osećao se više kao Hak Fin no što bi neki proračunati Evropljani smatrali da je u stanju.
     Dejvov glas ga je trgao iz sanjarenja.
     "Raspolažemo novim proračunima razmera moguće štete od sudara, Najdžele. Izgledaju prilično loše."
     "Oh?"
     "Dva miliona šest stotina hiljada mrtvih ljudi. Periferna šteta obuhvatiće četiri stotine kilometara oko središta udara. Neće biti pogođen nijedan od većih indijskih gradova ali stotine sela..."
     "Kako stoji stvar sa glađu?"
     Dejv uzdahnu. "Lošije no što smo očekivali. Pretpostavljam da su svi tamošnji žitelji ubogi zemljoradnici, jer su, čim je procurio glas o tome da će Ikarus možda pogoditi njihovo područje, napustili useve i počeli da se pripremaju za život posle smrti. To je samo uvećalo glad. OUN misli da će biti više miliona mrtvih u roku od šest meseci, uz sve naše vazdušne mostove i saglasnost naših sociometričara."
     "A šta je sa evakuacijom ugroženog područja?"
     "Loše. Oni su naprosto digli ruke od svega i ne žele da mrdnu prstom, kako Herb kaže. Mora da je tome uzrok njihova religija ili nešto slično tome. Ja to ne razumem, zaista ne razumem."
     Najdžel je utonuo u misli, a onda mu je nešto sinulo.
     "Dejv, imam ideju."
     "Slobodno je iznesi. Upravo smo isključili otvorenu liniju, Najdžele. Javna mreža ne prima ovo. Napred."
     "Treba da položim Jaje posle ovog predaha, zar ne? Ova stvar je od čvrste metalne rude, što dokazuje metalno polje. Nema razloga za čekanje."
     "Tačno. Komandant misije mi je baš malopre to potvrdio. Planirali smo da započneš spuštanje za oko trinaest minuta."
     "U redu. To je to. Hoću da stavim Jaje u rupu koju sam otkrio. Posredi je dugačka, nepravilna napuklina. Jaje će nam dati bolji momentum transfera ako ga smestimo u rupu, a ona izgleda prilično duboka."
     Šapat statičkog elektriciteta označavao je proticanje vremena. Jedna sićušna pločica na Ikarusu munjevito je blesnula belom svetlošću i iščezla. Žudeo je da je pronađe i uzme uzorak. Osećao se sputan pod udarom bele sunčeve svetlosti.
     "Koliko je prema tvojoj proceni duboka?" Dejvov glas beše sumnjičavo odmeren.
     "Posmatrao sam senke dok je rupa rotirala obasjana sunčevom svetlošću. Mislim da joj je dno duboko barem četrdeset metara. To će omogućiti dobar udar Jajeta. Nisam, međutim, u stanju da prikupim valjane uzorke u isti mah", završio je kolebljivim glasom.
     "Uskoro ću moći da ti kažem nešto više o tome."
     Usledilo je iščekivanje koje je prekinuo Lem.
     "Misliš li da možeš sam da obaviš posao? Obezbeđivanje te stvarčice ume da bude škakljiva stvar ukoliko nemaš dovoljno prostora."
     "Ako ne uspem da je odnesem do dna ostaviću je da visi. Jaje ne može da teži više od jednog kilograma na toj površini. Mogu naprosto da ga zakačim o zid napukline kao sliku."
     "U redu. Nadam se da će oni pristati na to."
     U tom trenutku javio se zvanični spiker iz Hjustona.
     "Odobravamo spuštanje blizu ivice. Ukoliko je rupa dovoljno široka..."
     On je već uveliko pripremao svoju opremu.









2.
     Bio je to svet pravih linija, bez ikakvih raspoznatljivih parabola. Pokrenuo je polagano svoj modul - cilindar sa radijalnim paocima (zarad stabilnosti) i profilom koji je podsećao na nekog insekta i završavao se loptastim džepom (Jajetom) - ne skidajući oči sa radarskog ekrana. Bilo je teško u tom šljunkovitom svetu ispod njega prepoznati silu koja će na Zemlji stvoriti krater velične čertrdeset kilometara. Delovao je nekako lenjo i bezazleno.
     "Jesi li siguran da ti nije potrebna nikakva pomoć?" oglasio se Len.
     Najdžel se osmehnuo, od čega mu se pojaviše bore na preplanulom licu. "Znaš i sam da nam Hjuston neće dozvoliti da prekinemo vezu. Zmajeva visoka pojačavajuća antena možda neće moći da dejstvuje u ovoj prašini i..."
     "Znam", reče Len. "A ako se obojica nađemo na Sunčevoj strani Ikarusa, Zemlja će biti u mojoj radio-senci. Odlično. Samo mi daj do znanja ako..."
     "Svakako."
     "Idemo, bato..."
     Pojedinosti na površini su rasle. Leteo je prema liniji osvita; pege i uglovi postajali su sve vidljiviji. Manevarski raketni motori mrmorili su na stražnjem kraju modula. Usredsredio se na razdaljine i relativna ubrzanja, kao i na izmenjeni rad automatskih kamera, sve dok nije dospeo u lebdeći položaj, tačno iznad rupe. Okrenuo je modul tako da ima bolji pogled i stao da ga lagano primiče.
     "Dublja je nego što sam mislio. Mogu da vidim pedeset metara unutra, a i otvor je prilično širok."
     "Zvuči ohrabrujuće", reče Dejv.
     Ne sačekavši dalji komentar spustio je modul na vrh rupe. Uzburkano kamenje podiglo se prema njemu, a mrka boja podloge preobratila se u crnu tamo gde su je neznatni ostaci gasa sažegli.
     Slušalice su mu zapucketale i zakrčale. "Gubim tvoju telemetriju", začuo se Lenov glas.
     Najdžel je potpuno zaustavio svoj modul. "Slušaj, Len, ne mogu da idem dublje, a da te stene ne zaklone."
     "Ne smemo da izgubimo vezu."
     "Pa..."
     "Možda bi trebalo da i ja uđem."
     "Ne, bolje je da ostaneš izvan prašine. Pomeri se u pravcu Sunca i iza mene - i dalje ćeš imati ugao za dobar prijem."
     "U redu, isključujem se."
     "Čujte, momci", upade Dejv, "ako imate poteškoća možda bi jednostavno trebalo da..." Najdžel ga je isključio. Na ovaj način samo gubimo vreme.
     Obrnuo je modul da bi načinio seriju fotografija.
     Ikarus je bio džombasto, okruglasto brdo, koje se svijalo gde god bi bacio pogled. Ispreturana brdašca i pukotine tvorili su minijaturnu geografiju, koja je delovala još izrazitije jer je oko težilo da je smesti u poznatu perspektivu. Bacio je pogled na časovnik. Prošlo je dosta vremena; okrenuo je prekidač i još jednom je zacvrčao statički elektricitet uspostavljanja veze.
     "Kako stoje stvari, Len", upitao je.
     "Hej, jesi li imao teškoća s predajnikom? Nisam te čuo ceo minut."
     "Morao sam da porazmislim o nečemu."
     "Oh. Dejv kaže da dole imaju nove ideje."
     "Dalo se pretpostaviti. Ali, ipak, oni nisu ovde, nije li tako?"
     Len se zakikotao. "Moglo bi se tako reći."
     "Koliko si udaljen od mene? Jesi li spreman za moj ulazak?"
     "Bezmalo. Kroz nekoliko minuta. Kako izgleda to dole?"
     "Prilično sumorno. Pitam se zbog čega je Ikarus oblikom toliko sličan lopti? Očekivao sam nešto nepravilnije."
     "Možda od gravitacione sile."
     "Ne. Nema je dovoljno čak ni za zadržavanje šljunka - sve je goletno, nema nikakve šljake niti peska."
     "Možda je Sunčeva erozija zaoblila ceo asteroid."
     "Krećem unutra", reče najednom Najdžel.
     "U redu. Nadam se da ću moći da te pratim odavde."
     Rotacija je primakla Ikarusov levi zid. Pomerio je letelicu natrag do središta, prisećajući se trenutaka kada je prvi put, iz jednog danas zaboravljenog naučnog štiva saznao da Zemlja rotira. Nedeljama je bio ubeđen da je svaki put kada bi pao to bilo usled toga što se Zemlja kretala ispod njega, a da on to nije primetio. Činjenica da je svako bio u stanju da stoji uspravno, uprkos očiglednoj nameri Zemlje da ga obori, ushićivala ga je.
     Osmehnuo se i upravio letelicu unutra.
     Kamene čeljusti zevale su oko njega. Razasute čestice nečeg nalik na miku blistale su na surim stenama. Najdžel se zaustavio negde na pola puta, u dubini šupljine, zatim usmerio naviše farove modula i ugledao jedan ispust u steni: hrapav i mrke boje. Zaplovio je prema zidu i ispustio hvataljke. Uz tupi škrgut one su se oštro zarile, izbivši par kilograma izmrvljenog kamena. Javio se Len. Najdžel mu je uzvratio jednosložnim rečima. Ponovo je pomakao modul naniže, oprezno manevrišući u senovitoj tišini. Upotrebio je sakupljačke džepove na površini letelice da bi uskladištio uzorke.
     Malo-pomalo stigao je nadomak dna, a da je to jedva primetio.
     Rupičasto tlo bilo je sazdano od hrpa kamenja, koje su se podizale iz plavetnila bazena. Najdžel nije uspevao da razazna pojedinosti; uperio je farove naniže.
     Jedna duboka pukotina začinjala se u središtu hrapavog poda. Bila je široka oko pet metara i potpuno crna.
     Na nepravilnim rastojanjima nekakvi oblici su virili iz pukotine. Bili su uglasti, nagoreli i zatupasti. Neki su odavali iskričave odbleske, kao da su bili delimično stopljeni od jakog zagrevanja.
     Najdžel je skliznuo bliže.
     Jedan od predmeta bio je u obliku svijene trake, od nekog metala sličnog bakru, koja je tvorila složenu upredenu strukturu spirala.
     Sedeo je bez reči i posmatrao. Vreme je proticalo.
     Desetak metara dalje nalazio se zgužvan četvrtast oblik, bezmalo zaglavljen u pukotini, kao da ga je tamo nasilno utisnuo jak vetar. Bilo je i drugih. Fotografisao ih je odreda.
     Len je već neko vreme pokušavao da uspostavi vezu s njim.
     Kada se prenuo iz posmatračkog zanosa, Najdžel je pritisnuo dugme predajnika i prozborio. "Moraćemo da korigujemo proračune, Len. Ikarus nije gromada leda ili stene, niti ma čega drugog. Mislim..." zastao je za trenutak, ni sam sasvim ne verujući u ono što će reći, "...da je to svemirski brod."









3.
     Hjustonu je bilo potrebno sat vremena da izda saglasnost da Najdžel može napustiti modul. I Len i on morali su se prepirati oko toga s upravnikom projekta, koji je smatrao da su već straćili puno vremena; taj čovek očito nije verovao ni reči od onog što su javili, misleći da je posredi obična brbljarija sračunata na to da Najdžel dobije više vremena za prikupljanje uzoraka. Len se jedva suzdržao da i sam ne uđe u oblak i samo ga je nužnost novog proračunavanja misije sprečila u tome.
     Čak i posle davanja saglasnosti, Hjuston je postavio jedan uslov. Valjalo je najpre položiti Jaje na dno rupe. Ovo se moglo izvesti bez napuštanja modula i Najdžel je, ne želeći da se dalje raspravlja, požurio da efikasno izvede taj zadatak.
     Jaje je bilo tamnosiva lopta, s osiguračima utisnutim po površini. Najdžel ga je približio tamnom zidu napukline i aktivirao osigurače koji su ga oslobodili. Lopta je slobodno zaplovila.
     Da ne bi Jaje odletelo predaleko, ispalio je stražnje osigurače, koji su lučno poleteli prostorom i zarili se u stenu. Čelični kablovi smotali su se sami od sebe i priljubili Jaje uz površinu stene. Sada ga ništa više nije moglo pomeriti, a samo su Len ili Najdžel bili u stanju da detoniraju njegovih pedeset megatona.
     Pre no što će napustiti modul Najdžel je obedovao. Hjuston je bio u nedoumici u pogledu planova za vanredne slučajeve; Dejv mu je ukratko preneo ono što je delimično čuo. Len i on raspolagali su zalihama vazduha za najviše dvadeset četiri časa, tako da je bilo neophodno načiniti izvesne promene u njihovoj usporavajućoj orbiti ka Zemlji.
     Dve misije automatskog povratka sve više su se nametale kao nužnost, iako su sada zapravo manje obećavale. Moduli sa osetljivim radarima morali su da se približe Ikarusu velikom brzinom, a prašina i šljunak unutar oblaka, u sudaru pri takvoj brzini, mogli su da aktiviraju bojeve glave pre no što oni istraže Ikarus.

     "Otčepljujem poklopac", oglasi se Najdžel i okrenu prekidač koji je prebacio vezu na radio u kosmonautskom odelu. Poklopac se otvorio uz šupalj zveket. Obazrivo se izvukao napolje, ispuzao preko bezbednosne linije modula i konačno stupio na Ikarus.
     "Tlo se pomalo kruni pod stopalima", reče on, znajući da će mu Len dosađivati pitanjima ukoliko ga ne bude neprekidno izveštavao s lica mesta. Pet nedelja su obojica taljigali u skučenim oznojenim kabinama kako bi presreli Ikarus, a sada je Len bio onemogućen da uživa u plodovima većim od bilo čega o čemu su mogli i sanjati. "Mora da je posredi nešto poput uglja. Deluje sasušeno. Barem tako izgleda."
     Usledila je pauza.
     "Nalazim se na rubu pukotine. Ovde joj je prečnik oko dva metra, a strane su prilično glatke. U ovom času ledbim nad njom i gledam unutra. Zidovi se pružaju otprilike četiri metra u dubinu, a iza toga nema ničeg osim crnila. Moja svetla ništa ne razaznaju u tom delu."
     "Možda se tamo nalazi nekakva rupa", reče Len.
     "Moglo bi biti tako."
     Pre no što je Dejv uspeo da postavi sledeće pitanje, Najdžel je dodao: "Idem unutra", i dograbio rukom jedan ispust u steni da bi se provukao kroz pukotinu.
     Stene su se sklopile za njim; nazirao je pred sobom samo bledunjav žmirkav odsjaj. Napredujući, video je kako se iz tame pomalja beo pravougaonik. Činilo se da je usađen u zidove neke prostranije kamene komore, utisnut u stenu jednim krajem, s bočnim stranama dugačkim barem stotinu metara. Na njemu se nalazio otvor naobičnog oblika, s kovrdžama i kamernim zrnastim okvirom nalik na zagrade s navodnicima. Približavajući se, Najdžel je izgubio ravnotežu, tako da je morao zaveslati rukama kako bi ispravio noge. Kada se prizemio, ukazao mu se jedva primetan krug.
     Beli materijal posedovao je zagasiti sjaj metala. Najdžel je upotrebio odgovarajući sekač i zagrebao površinu. Učinilo mu se da u neposrednoj blizini jedna zgrčena stvar crveno-zelene boje polagano izrasta iz belog metala, bez vidljivog spoja. Najdželu je to ličilo na neku apstraktnu skulpturu. Kada ju je dotakao osetio je lako treperenje u prstima; jedna ruka te stvari malko se pokrenula, a onda se umirila. Ništa se više nije dogodilo.
     Krenuo je dalje, razgledajući ostale predmete, a potom je njegova svetiljka otkrila još jednu rupu koja se pružala u dubinu. Otvor je bio velik i ovalan, a dole je mogao videti kako je presecaju drugi mračni hodnici.
     Stupio je unutra.
     Dugačak tunel od čipkaste stene. Uzeo je uzorak. Vulkanskog porekla? Bilo je nečeg čudnog u vezi s njenim zrnastim mrljama.
     Skladište. Sivi zidovi mrke boje naglo nagorelog materijala.
     Plovio je dalje.
     Izdužene linije preplitale su se... kroz... guste snopove, tvoreći čvorove. Da li je trebalo da ide dalje? Ispred njegove kupaste svetlosti senke su poigravale sa svakim pokretom ruke, poput očiju koje prate svaku kretnju. Vibrirajući obrasci.
     Obrasci.
     U zidovima?
     Da li je trebalo da ide dalje? Iza svakog osmeha vrebali su oštri zubi.
     Naniže, sada naniže. Ponovo na ravnom. Kliženje. Noge. Noge se klate
     klate se
     meko
     nešto slično dušeku, no on ništa ne vidi, jedino što se sada senke stapaju u nešto toplo
     zatim hladno staro
     povlače ga ponovo naniže, spuštajući ga u sveže kocke prostora - sve iskošene, a sada u jednu sferičnu prostoriju u kojoj se rascvetavaju crvena blistanja kud god dosegne bakljastom svetiljkom, ili je to samo optička varka? - ima teškoća sa žižom verovatno zbog nedostatka lokalne vertikale, stari problem u bestežinskom stanju; jedan okret glave može to da sredi...
     Ruševne kamene stepenice koje vode naviše u nemogućem pravcu, naviše u tavanicu sada zgužvanu, poprskanu narandžastim kapljicama, koje sjaje kao ulje u mutnoj svetlosti njegove svetiljke. Najdžel se iznenada kao u magli setio... jednog starog filma. Film o Tutankamonovoj grobnici. Lešinarski bog Anubis nadvijen nad devetoricom poraženih neprijatelja. U riznici, priljubljen uza zid pokraj kripte, ležao je kovčeg koji su tamo ostavili čuvari nekropole posle pljačke. Sasušeno drvo. U njemu su u smoli, lepku i uljima počivala mumificirana tela dveju mrtvorođenih beba, Tutankamonove dece, možda.
     Otvaranje grobnice. Stupanje unutra.
     A poviše Doline kraljeva, krivudajući uz Nil od Karnaka i Luksora do Aleksandrije, putovala je jedna drevna žena, crvenih članaka, nogu otečenih od nagrizajuće proždiruće bolesti...
     Najdžel, je zavrteo glavom.
     Stepenice behu samo oznake. Nisu nikuda vodile. Fotografisao ih je (klik vrrr) i krenuo dalje.
     A onda opet onaj čudni šum. Ovde nije bilo vazduha - kako je moglo išta da se čuje? Skliznuo je niz tunel koji se sužavao. Šum je postajao sve jači. Pred njim se pomaljala lopta. Nije bila povezana sa zidovima. Najdžel ju je dotakao. Nije se pomakla. Šum se pojačavao. Pritisnuo je lepljivu mrežastu stvar s poleđine svojih rukavica na loptu i koristeći silu poluge obrnuo se oko nje. Prostor iza toga zjapio je crnilom. Njegova bakljasta svetiljka liznula je tamu ne otkrivši ništa. Svetlost je tamo naprosto zgasnula. Nije bilo nikakvog odbleska. Šumljenje se nastavljalo.
     Otišao je do najudaljenijeg kraja lopte i virnuo u bezdan. Ništa.
     Najedanput se šumljenje naglo pojačalo, pretvorilo u škripu, zavijanje... i prestalo.
     Najdžel je zažmurio, prestravljen. Muk. Oko njega se prostirao džep tame. Kada se ponovo okrenuo, lopta je izgledala nekako iscrpljena, beživotna.
     Najdžel se stresao. Potisnuo se prema lopti, obišao je i vratio se tunelom, istim putem kojim je i došao, istražujući sve vreme.









4.
     Nakon tri sata, kada je ispraznio šaržer svoje kamere i osetio da ga savlađuje umor, uputio se nazad. Raspored hodnika bio je jednostavan: racionalna planirana mreža sferičnih omotača međusobno gusto isprepletenih, tako da nije imao teškoća u pronalaženju puta napolje.
     "Ponovo sam u kabini", rekao je, uzdahnuvši iscrpljeno.
     "Tako ti boga, gde si se deo, Najdžele? Toliki sati bez ijednog signala... Umalo nisam krenuo unutra da te tražim."
     "Bilo je dosta toga da se vidi."
     "Hjuston navaljuje da te čuje - oni su potpuno izvan sebe - stoga počni da pričaš."
     Podrobno im je saopštio sve, opisujući male mrežasto raspoređene prostorije koje su mogle biti odeljci za spavanje, mesta nalik na auditorije, tavanice sa poigravajućom svetlošću, sve sličnosti koje je uspeo da uoči.
     I jednu izrazitu neobičnost: mesta obložena beskrajno slojevitom zelenom opnom, koja se nije raspršivala u vakuumu oko sebe već se mreškala dok je on prolazio; prostorije koje su naizgled menjale dimenzije dok ih je posmatrao; jedno mesto koje je slalo jake vibracije čak i kroz njegovo svemirsko odelo.
     "Da li je bilo kakvog osvetljenja?" upita Dejv.
     "Nikakvog, koliko sam mogao da vidim."
     "Pre nekoliko sati uhvatili smo moćan radio-signal", reče Dejv. "Pomislili smo da to ti pokušavaš da nam se javiš iznutra."
     "Ne", reče Najdžel. "Nisam mogao da dobijem Lena ili bilo koga drugog na prijemniku mog svemirskog odela, te sam ga naprosto spakovao i stao da razgledam unaokolo."
     "Taj signal nije bio na našoj dogovorenoj frekvenciji", reče Len.
     "Propustili smo da ga zabeležimo - trajao je samo oko jedan sekund, a sve naše nadziranje je smešteno na telemetrijskim trakama", reče Dejv.
     "Nije važno", reče Len. "Slušaj, Najdžele, je li tamo sve pusto? Nema nikakvnh znakova nečijeg prisustva?"
     Najdžel je oklevao. Bilo je stvari koje je želeo da im kaže, stvari koje je dole osetio. Ali kako da im to saopšti? Tamo na Zemlji zahtevali su samo činjenice.
     Najdžel iznenada vide sebe samog kako tumara onim čudnim dugačkim hodnicima. Ona lopta. Ono šumljenje. Da li je možda slučajno nešto aktivirao?
     "Najdžele?"
     "Mislim da je pusto već dugo. Unutra postoje velike otvorene komore čiji se zidovi pružaju stotinama metara. Mora da se nešto nalazilo u njima - možda voda ili hrana..."
     "Ili mašine? Gorivo?" reče Len.
     "Moguće. Ma šta da se tamo nalazilo, iščezlo je. Ako je posredi bila nekakva tečnost, verovatno je isparila kada se otvorila rupa."
     "Da", reče Dejv, "to je moglo da proizvede onaj kometski pramen, bakljasti rep."
     "Mislim da je tako. To i atmosfera koja je prodrla kroz napuklinu. Unutra je puno nereda - stvari koje su strgnute sa zidova, razbacane unaukolo, neki komadi u obliku mačeta u hodnicima, koje koje su mogle proizvesti stvari koje su tuda proletele. Pokupio sam neke od manjih predmeta koji su ležali razbacani unaokolo i izneo ih napolje."
     Jedno vreme niko nije izustio ni reči. Najdžel je položio ruku na obližnji zid kabine osećajući njegovu celovitost. Prešao je pogledom preko uglačanog kamenog ispusta i suočio se sa problemom koji je stajao pred njim. Bilo je to nešto što je mogao držati na dlanu i okretati ga, posmatrajući kako male pljosnate površine hvataju svetlost, baš kao što je jednom video Ikarus kako bešumno klizi prema Zemlji, brzinom od trideset kilometara u sekundi, Lena i sebe koji presreću tu sunovraćujuću planinu, nanose joj sudbonosan udarac i jure natrag u bazu. To je bio jasan problem, s lakim rešenjima, ali sada se naglo izrodio i izmakao im, bivajući zamenjen drugačijom, mračnom vizijom koja se polagano uobličavala, poprimajući jasne konture u njegovoj svesti...
     Neposredno pre no što je ušao u pramenove prašine, dok mu se Len još nalazio u vidokrugu Najdžel je osmotrio najistaknutije zvezde kako bi odredio inerciju svog kružnog kretanja. Bio je to jednostavan proces, lako izvodljiv u datom vremenu. Pre no što je pomerio teleskop s otvora uhvatio je okom jednu tačku svetlosti i usredsredio se na nju. Preobrazila se u ravan disk plave i bele boje, i on je shvatio da gleda Zemlju. Krug bez ikakvih izrazitih crta, celovit i vedar. Usamljen. Meta, nesvesna da je to. Njena glatka postojana krivina doprinosila je da izgleda ubedljivija od mrlje na pozadini zvezdanog neba; ne, to je bio centar. Jedna rupa kroz koju se točila svetlost poreklom s druge strane vaseljene. Celovita. Dugo nije mogao da odvoji pogled od nje.
     Dejvov glas se probio kroz krčanje statičkog elektriciteta: "Pa, daćemo ti vremena za još jedan izlet unutra, Najdžele. Izvuci odande sve što možeš, načini još fotografskih snimaka. Potom ti i Len možete da izvedete randevu, udaljite se od Jajeta i..."
     "Ne."
     "Šta?"
     "Ne. Nećemo da aktiviramo Jaje, je li tako Len?"
     "Najdžele..." zaustio je Dejv, a onda zamukao.
     "Ne znam", reče Len. "Šta imaš na umu?"
     "Zar ne shvataš da ovo menja sve?"
     "Pitam se da li je tako", reče Len zamišljeno. "Pokušavamo da spasemo milione života, Najdžele. Kada Ikarus udari, slistiće dobar komad teritorije, podići će zemlju i prašinu u vazduh i verovatno promeniti klimu. čini mi se..."
     "Ali neće! Sada više ne, u svakom slučaju. Kako ne shvataš, Ikarus je šupalj. On je samo delić one mase koju smo uzimali u obzir. Kada stigne do Indije udariće, dabome, prilično jako, ali nema govora o katastrofi koju smo predvideli."
     Len reče: "Možda i ima nečeg u tome."
     "Mogu da izračunam zapreminu preostalog kamena..."
     "Najdžele, razgovarao sam s nakim ljudima ovde u Hjustonu. Počeli smo da vršimo nove proračune dinamike sudara i putanje čim si otkrio da je jezgro šuplje. Ubrzo ćemo imati rezultate. Ali dok se ne dogodi, želim naprosto da porazgovaram s tobom o svemu ovome." Dejv je zastao.
     "Izvoli."
     "Čak i ako Ikarusova masa iznosi deseti deo onog što smo prvobitno mislili, dejstvo energije njenog udara i dalje će biti hiljadu puta jače od erupcije vulkana Krakatau. Pomisli na ljude u Bengalu."
     "Na ono što je od njih ostalo", reče Len. "Ciklusi gladi već su pomorili milione, a ističe godina dana otkako su počeli da se iseljavaju iz ugrožene zone. Otkako je indijska vlada pala, niko ne zna broj duša o kojima govorimo, Dejv."
     "Tako je. Ali ako ne mariš za njih, Len, pomisli na prašinu koja će biti odbačena u gornje delove atmosfere. To bi moglo samo po sebi da prouzrokuje novo Ledeno doba."
     Najdžel je upravo završio sa žvakanjem štangle koncentrata hrane. Osećao je neobičan zamor od lebdenja; telo mu je u isti mah bilo opušteno i slabo. Stimulativna sredstva koja je uzeo održavala su ga u budnom stanju, ali nisu uspevala da odagnaju malaksalost koja mu je strujala kroz ruke i noge.
     "Ne želim da ih ubijem, Dejv", reče Najdžel. "Prestani da budeš melodramatičan. Moramo, međutim, priznati da od ove relikvije možemo naučiti ponešto, što zavređuje jedan broj ljudskih života."
     "Šta predlažeš, a? Kakav je tvoj genijalni plan?"
     "Da ostanemo ovde još nedelju dana, deset dana, te da poskidamo unutra sve što se da poskidati. Tvoje bi bilo da nam dostaviš dodatnu vodu i vazduh - upotrebi jedan od onih automatskih presretača koji upravo sada nose bojeve glave. Na vreme ćemo se udaljiti od Ikarusa kako bi ostali presretači mogli da ga pogode, a takođe ćemo upotrebiti i Jaje."
     "Zvuči ostvarljivo", rače Len, a Najdžel oseti napetost iščekivanja. On je naumio to da uradi; nisu mogli da ga odbiju.
     "Znaš i sam da presretači nisu pouzdani u takvom oblaku prašine - uostalom zbog toga ste vas dvojica sada tu gde ste. A što je manje rastojanje od Zemlje na kome ćemo gađati Ikarus, utoliko će biti manja šansa da ispravimo grešku u poslednjem trenutku. Ako se u zadnji čas nešto izjalovi, tresnuće u nas."
     "Vredi rizikovati, Dejv", reče Len.
     "I ti se odista slažeš s njim, Len? Nadao sam se..."
     "I mi gajimo nade", reče Najdžel u iznenadnom naletu oduševljenja. "Nade da ovde možemo naučiti nešto što bi izvuklo ljudsku rasu iz haosa u kome se nalazi. Neki novi fizički princip, nekakav izum koji bi mogao da proizađe iz svega ovoga. Bića koja su sagradila ovo su iznad nas, Dejv. Dovoljno je videti te razmere... Ulazi i hodnici su veliki, široki."
     "Toliki rizik, Najdžele! Ako Jaje zakaže i..."
     "Moramo da ga prihvatimo."
     "...ako vam pošaljemo ljude da obave taj posao. Vi ste sada..."
     Najdžel se čudio otkuda to da Dejv deluje tako smireno u ovom času. Možda su mu naložili da se ponaša hladnokrvno i da više ne izaziva sudbinu. Pitao se šta njegovi roditelji misle o ovome, o njegovom zauzimanju za istraživanja po cenu ljudskih života. Da li uopšte znaju nešto o tome? Nasa je verovatno prekinula objavljivanje vesti čim su shvatili da su stvari krenule naopako; ovo više nije bila herojska misija spasavanja ljudskih života. Primetio je da mu ruke podrhtavaju.
     "Pričekajte malo, pričekajte", reče Dejv. "Nisam imao nameru da vas na ovaj način remetim, momci. Svi mi znamo da vi radite ispravno." Zastao je usred tihog brujanja statičkog elektriciteta, kao da postrojava svoje reči. "Nešto novo je, međutim, stupilo na scenu. Upravo su mi dostavili svežu, kompjuterski izrađenu putanju za Ikarusovu smanjenu masu. Pojavljuje se jedna razlika i to velika."
     "Kako to?" reče Najdžel.
     "Ako se sećate, on treba da stigne do vrha atmosfere pod prilično kosim uglom. S manjom masom, međutim, malko će poskočiti. Ne mnogo, ali dovoljno. Odskočiće poput ravnog kamena na površini bare, a onda će potonuti. To će ga uputiti podalje od indijskog potkontinenta i pomeriti mesto udara ka zapadu."
     Najdžel je osetio kako ga iz stomaka podilaze žmarci straha i zabrinutosti.
     "U Okean?"
     "Da. Otprilike dve stotine kilometara od obale."
     Mogući ishod ove promene prestravio ga je. Sudar sa okeanom daleko je opasnji. Umesto da raspe energiju rijući površinu stene, Ikarus bi sa dna okeana podigao ogroman gejzir pare. Mlaz pare bi se velikom brzinom raširio preko gornjih slojeva atmosfere, ostavivši planetu obavijenu oblacima, izazvavši velike oluje širom jednog takvog sveta bez sunca. Na taj način pokrenut talas plime zbrisao bi svaki priobalni grad na Zemlji i najveći deo civilizacije nestao bi u roku od nekoliko sati.
     "Jesu li oni sigurni u to?" reče Len.
     "Onoliko sigurni koliko mogu biti", reče Dejv. Nešto zavijeno u njegovom glasu prenulo je Najdžela iz razmišljanja.
     "Isključi Hjuston za trenutak, Len", reče on. "Svakako. Evo. O čemu je reč?"
     "Kako možemo da znamo da Dejvid ne laže?"
     "Oh... mislim da nikako ne možemo."
     "Čini se pomalo čudnim. Velika stena poskakuje na vrhu atmosfere - jedan od astrofizičara spomenuo je to u razgovorima sa nama, ali je, takođe, rekao da se to ne može dogoditi s masom koju ima Ikarus."
     "A šta se događa sa desetinom te mase?"
     "Ne znam. Ah - do đavola! - to je ključno."
     "Udar u okean... Ako se to dogodi, milijarde ljudi..."
     "Tako je."
     "Znaš... mislim da ne bih želeo..."
     "Ni ja." Najdžel je zastao. Nešto mu je golicalo svest.
     "Čekaj malo", reče on. "Ima tu nešto čudno. Ova stena je šuplja što je čini lakšom."
     "Dabome. Manja masa."
     "Ali to takođe, olakšava njeno rasturanje u komadiće. Šanse da posle aktiviranja Jajeta preostanu veće gromade stene takođe su manje."
     "Pretpostavljam da je tako."
     "Ali zbog čega Dejv to nije spomenuo? To poboljšava šanse."
     Usledio je muk.
     "On laže."
     "U pravu si, tako mi Boga." Kada je izustio poslednje reči, Najdžel je postao potpuno ubeđen u njih.
     "Znači da su naše šanse dobre."
     "U svakom slučaju, bolje nego što Dejv veli. Moraju biti."
     "Ukoliko Jaje uopšte eksplodira. Vukli smo ga celim ovim putem. Možda je do sada isceđeno. Rekli su nam, još pre no što smo krenuli, da postoji sedam procenata verovatnoće da se nešto tako desi. Sećaš li se? Možda ta stvar uopšte neće eksplodirati, Najdžele."
     "Ipak, kladim se da hoće."
     "U koliko?"
     "Šta?"
     "Koliki ti je ulog? Životi svih preostalih pripadnika ljudske rase?"
     "Ako treba."
     "Ti si lud."
     "Ne. Šanse su dobre. Dejv nas laže."
     "Zbog čega bi to radio?"
     Najdžel se namrštio. Lenove sumnje počele su da pothranjuju njegove vlastite. Kako je mogao da bude siguran? Odagnao je, međutim, takve pomisli i rekao: "Oni ne žele da prihvate ni najmanji rizik, Len. Oni hoće dva heroja, gomilu sačuvanih života i nikakvih briga. Oni žele da pojednostave stvar."
     "A ti tražiš..."
     "Ja želim da saznam šta je ova stvar. Ko ju je sagradio. Kako su je pokretali, odakle su došli..."
     "Mnogo očekjuješ od pregršti relikvija."
     "Možda i ne. Video sam unutra stvari koje podsećaju na komandne ploče i konzole. Moguće je da se tamo negde nalaze i kompjuterizovane zabeleške koje su koristili."
     "Ako su uopšte koristili kompjutere."
     "Mora da jesu. Kada bismo mogli da dospemo do skladišnih jedinica..."
     "Odista misliš da bismo mogli?"
     Najdžel je slegao ramenima. "Da, mislim. Ne znam - niko ne može tačno da zna. Ali ako postoje izgledi da nađemo nešto novo ovde, Len, to bi se moglo krvavo dobro isplatiti. Nova tehnologija mogla bi da nas izbavi iz ovog haosa, od sveta u kome živimo."
     "Kakva nova, na primer?"
     "Neki nov izvor energije. Možda nešto što ima veću efikasnost. To bi bilo vredno rizika."
     "Možda."
     "Pa..." Najdžel je osetio kako ga izdaje snaga. "Ako nisi sa mnom, Len..."
     Umesto odgovora usledila je tišina.
     Kapsula je krenula uz jedno zvučno ping, pružajući se pod uticajem sunčevog neravnomernog zagrevanja. Jedan metalni glas postavljao je, tik ping, vlastita pitanja. Da li je on odista to mogao da učini? Ne, apsurdno. Besmislice. Najposle, zbog čega? Čemu taj komični rizik? (Zbog čega napustiti Englesku? Zbog čega ići u svemir?) Znao je da su se njegovi roditelji stalno to pitali, iako nikada nisu i rekli. Čak i kada su ga podržavali u njegovim naumima, zabrinuto su se pitali kuda sve to vodi. I šta je uopšte on tražio tamo unutra? Novo vino u toj staroj kamenoj boci? Ili je možda čovečanstvo već imalo dovoljno vina, čovečanstvo s rukama položenim na grlić boce. Ne, apsurdno. Bio je neuviđavan. Kakva je odista bila svrha svih ovih stvari koje je obavio, sveg ovog rada, shvatate? lstraživanje, vrlo dobro, ali ko će da plati ceh? Da li je on znao - šake su mu se stisnule u pesnice i pobledele - da li je on znao šta traži? Odstupi na trenutak. Sagledaj trezveno čitavu stvar. Da li je to bilo racionalno? Ne. Apsurd. Ne. Nije mogao. Obrnuo se od tik zvuka, ali nije uspeo da mu umakne. Ne. Ping. Obrtao se... obrtao...
     Najdžel je ovlažio usne iščekujući. Sunce je peklo ivicu stene iznad njega. Svetlost se odbijala u kabinu produbljujući bore napetosti na Najdželovom licu. Shvatio je da zadržava dah.
     A tada se začu: "Najdžele... slušaj... ne stavljaj me na ovakve muke."
     Najdžel je mahinalno ponovo zapečatio svoje kosmonautsko odelo. Vinuo se naviše i uklonio poklopac otvora.
     "Moram... moram da budem uz Dejva, burazeru. Ova stvar je prevelik zalogaj za mene da bi..."
     "U redu", preseče ga Najdžel. "U redu je, u redu."
     "Slušaj. Ne želim da se osećaš..."
     "Da, da." Potisnuvši se naviše provukao se kroz otvor i upao usred punog sjaja. Kada je pogledao naviše njegovo unutrašnje oko izvelo je trik i imao je utisak kao da pada niz uzan kanjon ka Suncu, njime privučen. Mahinalno je dograbio ivicu otvora; izvivši telo sačekao je da mu se povrati ravnoteža i osećaj kretanja. Osetio je čudnu smirenost.
     "Najdžele?"
     Nije odgovorio. Na polovini dužine modula nalazila se ravna mrka kutija, veličine pisaće mašine. Krenuo je prema njoj hvatajući se rukama za modul dok su mu noge slobodno visile, a disanje odjekivalo nenormalno glasno. Kopče oko kutije lako su se otvorile i on ju je jednom rukom privukao uz bok i prikačio za svoj radni pojas.
     "Najdžele? Dejv želi da zna..."
     "Ovde sam. Sačekaj malo." Pri krmi modula otkrio je rezervne količine hrane i vazduha - zalihe za vanredne slučajeve, lako prenosive. Delovao je pomalo nezgrapno sa svim tim stvarima zakačenim za pojas, ali uz obazrivo kretanje trebalo je da bude u stanju da ih prenese na pristojnu razdaljinu bez zamaranja. Polagano se uputio naniže, ka mrko-crnim stenama.
     "Najdžele?"
     Proverio je odelo. Sve je izgledalo u redu. Zasvrbelo ga je rame na mestu gde se nalazio šav, i on se promeškolji, pokušavajući da se počeše.
     Ironija je bila neizbežna: provala gasova kroz rupu prouzrokovala je pojavu kometskog repa na ovoj drevnoj letelici, zbog čega su, nalposle, on i Len došli ovamo i otkrili je - ali je u isti mah ta erupcija dovoljno skrenula Ikarus u pravcu Zemlje i učinila da njegovo uništenje postane neminovnost. Sudbina je mač sa dve oštrice.
     "Najdžele?"
     Krenuo je prema rupi, a onda se zaustavio. Mogao je isto tako da završi sa ovim.
     "Slušaj, Len - a pobrini se da i Dejv ovo čuje. Nosim sa sobom detonatorska kola i okidač. Ne možeš da aktiviraš Jaje bez njih. Nosim ih u rupu."
     "Hej! Stani..." U pozadini Lenovog glasa nemušto je zaječao hor povika iz Hjustona. Najdžel je produžio:
     "Sakriću ih negde unutra. Čak i ako me budeš sledio, tamo nećeš moći da ih pronađeš."
     "Isuse! Najdžele, ti ne razumeš."
     "Umukni. Činim to da bih dobio na vremenu, Len. Bolje da nam je Hjuston poslao još vazduha i zaliha, jer nameravam da iskoristim punu nedelju dana krajnjeg roka, koliko mislim da nam stoji na raspolaganju. Nedelju dana - da potražim nešto što bi vredelo spasti iz ove relikvije. Možda kompjuterske banke, ako nabasam na takve."
     "Ne, ne, slušaj", reče Len. Po zvučanju njegovog glasa bilo je jasno da se nalazi na rubu očaja. "Ne poigravaš se samo životima onih Indijaca, čoveče. Pa čak ni samo sa onima koji žive u priobalju, ako uopšte mariš za to. Ako Jaje omane, a Hjuston ne uspe da pogodi tu stenu uz pomoć presretača s bojevim glavama na automatski pogon, i ona se strovali u more..."
     "Da?"
     "Doći će do oluje."
     "Tako je."
     "Dovoljno da onemogući šatl da uzleti i vrati nas u Zemljinu orbitu."
     "Mislim da se neće mnogo nasekirati zbog toga", reče Najdžel sarkastično. "Nećemo biti baš previše popularni."
     "Ti nećeš biti."
     "Pretraga će biti dvaput efikasnija ako dođeš ovamo i pomogneš mi, Len." Najdžel se osmehnuo samom sebi. "Na taj način ćeš nam uštedeti poprilično vreme."
     "Ti, kurvin sine!"
     Nastavio je da se kreće prema rupi. "Bolje ti je da požuriš, Len. Nemam nameru da se dugo smucam napolju da bih te uveo unutra."
     "Sranje! Nekada si bio momak na svom mestu, Najdžele. Zašto se sada ponašaš kao pravo kopile?"
     "Nikada dosad nisam imao priliku da se ponašam kao kopile zbog nečega u šta verujem", reče on i produži dalje.









Drugi deo: 2014.









1.
     Probudio se osećajući sunčev narandžasti sjaj na očnim kapcima. Žuta strela svetlosti probijala se kroz akacije s one strane prozora i grejala mu rame i lice. Najdžel se mazno protegao, onako vreo i lenj. Iako je bilo rano, teška, mirisima zasićena vrelina pasadenskog leta već je ispunila spavaću sobu. Obrnuo se u krevetu i znatiželjno se zagledao u Aleksandriju koja je brižljivo proučavala sebe u ogledalu.
     "Taština", reče on glasom omamljenim od pospanosti.
     "Osiguranje."
     "Zašto nisi naprosto drljava kao ja?"
     "Posao", reče ona odsutno, razmazujući nešto ispod očiju. "Danas ću biti previše zauzeta da bih mogla da poklanjam pažnju svom izgledu."
     "A moraš da izgledaš dopadljivo u očima javnosti."
     "Mmmm. Mislim da ću skupiti kosu u punđu. U neredu je, a nemam vremena da..."
     "Zbog čega nemaš? Još je rano."
     "Želim da što pre stignem u ured i pregledam neke papire, pre no što stigne ona delegacija iz Brazila. Pored toga, moraću ranije da napustim radno mesto - imam sastanak sa dr Hafmanom."
     "Opet?"
     "Dobio je rezultate onih testova."
     "I kakvi su rezultati?"
     "To i želim da saznam."
     Najdžel je ošamućeno škiljio u nju, pokušavajući da joj odredi raspoloženje.
     "Mislim da to i nije posebno značajno", reče ona kao da mu pogađa misli.
     Postelja zaškripa kada se skotrljao sa nje i zanjihao na jednoj nozi, ispruživši levu ruku iznad glave u teatralnom gestu.
     "Kao slon u staklarskoj radnji", reče Aleksandrija s osmehom, češljajući kosu na više načina, probe radi.
     "Nisi to rekla prošle noći."
     "Kada si pao s kreveta?"
     "Kada smo pali s kreveta."
     "Oficir na komandnom mostu je zadužen za navigaciju. To je zakon moreplovstva."
     "Mora da su mi misli nekud odlutale. Baš je to bilo blesavo sa moje strane."
     "Mmmm. Šta je s doručkom?"
     Onako nag, zatabanao je preko patosa. Osećaj škripavog poslušnog ugibanja, firnajzom zaštićenog i lakiranog drveta, bio je deo šarma ove stare trodelne kuće, vredan cene zakupa. Otišao je u kupatilo, podigao dasku klozetske šolje od slonovače i pošteno se izmokrio: prvo zadovoljstvo novog dana. Kada je završio s tim, spustio je dasku i poklopac, ali nije povukao ručku vodokotlića. S obzirom na to da je jedno povlačenje koštalo 35 centi, on i Aleksandrija su odlučili da to ne čine sve dok ne postane sasvim neophodno. Ovakva vrsta štednje nije im bila nužna kao ekonomska mera, ali da to ne učine - činilo im se neelegantnim.
     Navukao je sandale na mestu gde ih je bacio prethodne večeri i odšetao kroz zasvođen ulaz od debelih hrastovih greda u kuhinju. Ova popločana prostorija čuvala je noćnu svežinu još dugo pošto bi se ostatak kuće predao danu. Klepetanje sandala odjekivalo je iza njega; okrenuo je prekidač radija i potražio najpre muziku, a potom - ne našavši ništa što bi mu se dopalo u ove rane sate - najvažnije vesti.
     Stao je da rendiše tvrd sir, dok mu je jedan spokojan, smiren glas saopštavao da se rasplamsavao novi štrajk koji je pretio da ponovo onemogući brodsku plovidbu. Razbio je šest jaja, razmislio za trenutak, pa dodao još dva, a zatim stao da pretura po frižideru, tragajući za malim pakovanjem kremastog, mrvljenog sira, koji je kupio prethodnog dana. Predsednik je, dopiralo je iz etera, održao 'oštar, ubojit' govor uperen protiv tajnih akcionarskih programa 'trudnoće pod staklenim zvonom'; spiker ni rečcom nije spomenuo slične vladine programe. Dva hermafrodita su stupila u brak, proglašavajući prvi ljudski odnos slobodan od stereotipa. Najdžel je uzdahnuo i sručio pripremljeni materijal u mikser. Dodao je malo vodnjikavog sosa mrke boje, koji je ranije spravio samo za ovu svrhu i celu tu smesu začinio majoranom, solju i biberom. Mikser je sve ovo pretvorio u jednobojnu supu. Dohvatio je paradajz sos dok je radio-aparat mleo o novoj industrijskoj koaliciji koja se povezala s jednako masovnim snagama radničkih sindikata, da bi podržali predlog za uvođenje krajnje protekcionističkih uvoznih taksi na robu iz Brazila, Australije i Kine. Zarad raznovrsnosti i u ime čistog eksperimentisanja, dodao je smesi koriander, presuo ju je u posudu za supu i prepustio pećnici. Zapucketala je od nagle vreline.
     Dok se on oblačio, Aleksandrija se tuširala. Napravio je red u spavaćoj sobi. Hrleći ka krevetu sinoć su razbacali lične stvarčice i donje rublje gde su stigli, tako da je izgledalo kao da je kroz sobu prohujao tajfun. Zavrnuo je rukave na košulji očekujući dnevnu žegu, baš kada se Aleksandrija pomolila iz izmaglice tuša, njišući svojim zamašnim bedrima na kojima su svetlucale kapljice vode.
     Svukla je kapu za tuširanje sa uvezane kose i rekla: "Pročitaj mi moj horoskop, hoćeš li? Tamo je na kraju stola."
     Najdžel je napravio grimasu. "Ja sam pre za creva. Hoćeš li da negde iščeprkam jednog malog jarca, stavim ga pod nož i dam ti prognozu za danas?"
     "Pročitaj."
     "Mislim da bi to bilo daleko uspešnije Crevno..."
     "Pročitaj."
     "Blizanci, od dvadesetog aprila do dvadesetog maja." Zastao je. "Da vidimo - hitri ste, inteligentni i valjano organizovani. Nastojte da iskoristite ove prednosti. Na nevolju, ljudi će verovatno pomisliti da ste prevashodno agresivni. Nastojte da se ne razmećete snagom i oduprite se nagonu za ugrožavanjem malih životinja - to je loša karakterna crta. Izbegavajte koštice u soku od pomorandže i patuljke. Razborit savet, rekao bih."
     "Najdžele..."
     "Pa, da bi savet bio dobar, mora biti konkretan? Gomila bljutavih opštih mesta neće ti reći mnogo o tome koju robu da kupiš od onih brazilskih tipova - ako uopšte još ima nekakve robe, u tome je stvar."
     "Oni hoće da kupe nas, u tome je stvar."
     "Celu vazdušnu liniju?"
     "Da. Katance, skladišta i tako dalje."
     "A tvoj posao...?"
     "Oh, oni samo žele da postanu naši vlasnici, a ne i da rukovode kompanijom."
     "Ah, tako..." Bacio je pogled na ručni časovnik. "Skoro će vreme za Ketnaperov sufle."
     Otišao je u kuhinju, uzeo viljuške, tanjire i salvete i odneo ih u nišu za obedovanje. Ta niša je u staroj kući bila prostrana zatvorena soba u vreme kada je u njoj obitavala cela jedna porodica. Sada ju je, međutim, resio prozor u obliku kupe, koji je gledao na stražnje dvorište. Žakaranda drvo, koje je nagoveštavalo cvetanje u baršunasto plavoj i beloj boji, zaklanjalo je jednu stranu zelenog tepiha travnjaka.
     Najdžel je još jednom pogledao na časovnik, koji mu je uzvratio podatkom da je u toku trideset prvi april. Da li je to bilo tako, po novom kalendaru? Zapevušio je onu staru pesmicu: "Trideset dana imade novembar, i, i..." Nikada nije uspevao da prizove u pomoć te đavolske male poštapalice sećanja onda kada su mu bile najpotrebnije. No, april je, svejedno, poznavao veoma dobro: sledeća nedelja obeležiće petnaest godina od Ikarusa.
     Petnaest. I pored svih silnih rasprava, međunarodnih skupova i doktorske teze, iz avanture sa Ikarusom izvučena je mala korist. On i Len uspeli su da dovuku lepu količinu zanimljivih rukotvorina u komoru modula Zmaj, a još i više da uskladište spolja u superstrukturu. Ali kako je uopšte bilo moguće donositi ispravne sudove o postupanju s potpuno stranim stvarima? Ispostavilo se da je ono što je izgledalo kao složena mreža elektronike, niz besmislenih strujnih kola. Zelenkasta magla koja je provejavala prostranim šupljinama unutar Ikarusa bila je zapravo organski lanac molekula, verovatno mazivo za prostorije bez imalo vazduha.
     Bilo je zanimljivo, to sigurno; nije, međutim, pružilo ključeve za neko fundamentalno otkriće. Iz svega toga proizašli su uglavnom pojedini, neobični tehnički trikovi - bolji supstrat za mikro elektriku, otporne legure, izvesne prefinjene hemikalije - ali im je na neki način tuđinstvo te stvari promaklo kroz prste. Ništa od čitavog tog uloga nije nosilo pečat svedočenja o poreklu Ikarusa. Sve što se unutra zateklo moglo je biti načinjeno od materijala sa Zemlje, i to još u dalekoj prošlosti. Jedna grupa naučnika, koja je radila na otkrivenim predmetima, smatrala je da je upravo to slučaj. Niko nije istupio sa ubedljivim dokazom o postojanju jedne ranije civilizacije na Zemlji, ali se činilo da već i sama običnost Ikarusa pothranjuje takve pretpostavke.
     Što se Najdžela i Lena tiče, sve se odvijalo u stilu postepenog obelodanjivanja poraza, počevši od bure sporenja i razmirica, koja ih je čekala kada se šatl vratio iz orbite na Zemlju. Nasa im je u početku pružala zaštitu ali je previše ljudi bilo užasnuto onim Najdželovim upuštanjem u rizik. Indijci su prekinuli diplomatske odnose, i pored toga što su on i Len aktivirali Jaje i smrvili Ikarus u hrpu bezopasnog šljunka. Kongresmeni su zahtevali zatvorske kazne za obojicu. 'Njujork Tajms' je tokom mesec dana objavio tri uvodnika, zalažući se u njima za sve oštrije mere protiv Nase, Lena, a posebno Najdžela.
     Najdžel je govorio u nekoliko prilika pred uglavnom neprijateljski raspoloženom publikom, braneći svoje ideje i sećanja, da bi, na kraju, odustao. Reči nikada nisu bile dela i nikada to neće biti. Na sreću, on je bio civilno lice. Njegov prekršaj protiv moralne ravnoteže nezgrapno je pao na područje nepokriveno zakonom. Federalni tužilac podneo je tužbu obrazlažući je ugrožavanjem građanskih prava svih stanovnika SAD, ali je ona bila odbačena. Najposle, ugroženi su bili Indijci. U celoj toj javnoj gužvi Nasa se držala vrlo povučeno i oprezno, izbegavajući da spomene činjenicu da je Dejv lagao iza onog svog mediju primerenog mačkastog osmeha. Cela priča o tome da će Ikarus poskočiti na gornjim slojevima atmosfere, poput dečjom rukom izbačenog pljosnatog kamenčića, bila je jedno ishitreno tandara-mandara-broć.
     I tako je to prošlo.
     Posle otprilike godinu dana i poslednjeg smalaksalog plotuna u 'Tajmsu' ('Sećanje na ponor'), ostale svetske brige stale su da nabiraju veđe javnog mnenja. Našavši se izvan središta pažnje Nasa je počela lagano da istiskuje Lena i Najdžela iz svojih redova. Paradoksalno, ali u senci su tinjale veće pretnje. Iznošenje Dejvove laži na svetlost dana koštalo bi Nasu podrške na svim stranama. No, pod pretpostavkom da se ta stvar iznese na videlo, to jest pred neki magloviti komitet par godina kasnije, šteta ne bi mogla da bude velika. Vreme leči rane. Aduti koje su on i Len držali u rukama polako su gubili vrednost, poput inflatorne valute. Stoga su najgora vremena prošla kada je konačno mogao da uđe u samoposlugu, a da ne bude zlostavljan, vređan i primoravan na prepirke u isparenjima belog luka.
     To je, takođe, preživeo.
     "Je li već spremno?" reče Aleksandrija, donoseći u nišu za obedovanje vrč pun soka od pomorandži. Kocke leda zveckale su u njemu.
     "Tako je." Najdžel se trgao iz malopređašnjeg raspoloženja i posegao rukom za sufleom. Dok je servirao širokom drvenom kašikom, pokorica je pukla, oslobadajući oblak mirisa omleta. Onako gladni jeli su brzo. Navikli su da, kad god je moguće, izbegavaju večeru, pa je doručak uvek bivao obilan. Aleksandrija je smatrala da telo iskoristi doručak tokom dana, a da večeru naprosto pretvara u salo.
     "Širli će svratiti večeras", reče Aleksandrija.
     "Dobro. Jesi li pročitala onaj roman koji ti je dala."
     Ljupko je šmrknula. "Jok. Posredi je uglavnam uobičajeno davljenje u postmodernističkom maniru, sa usputnim predstavama u tehnikoloru."
     Najdžel stavi zrno bibera u usta; usne mu se skupiše od oporosti.
     Aleksandrija takođe posegnu za zrncem i trgnu se. "Do đavola."
     "Još te bole zglobovi?"
     "Mislila sam da su bolje." Držala je levi zglob drugom rukom i ispitivački ga razgibavala. Za trenutak joj se lice zgrčilo, a onda je prestala. "Ma jok. Još uvek je tu, ma šta to bilo."
     "Možda si ga iščašila."
     "Oba zgloba istovremeno, a da to ne primetim?"
     "Zvučl malo verovatno."
     "Do đavola", reče najedanput Aleksandrija. "Znaš, najposle, ne verujem da želim da ti Brazilci dobiju našu kompaniju."
     "Ma nemoj? Mislio sam..."
     "Da, da, ja sam sve to započela. Povukla sam prve poteze. Ali, do đavola, to je naše. Mogli bismo da upotrebimo kapital, svakako..." Iskrivila je usta na stranu u poznatom gestu koji je odavao razdraženost. "...ali ja nisam shvatila...!"
     "Ipak, to je bio deo suptilnog ubeđivanja. Oni bi dobili nešto skroz američko - Američki aero transport."
     "U poređenju s nama, s načinom na koji mi radimo, ti šiljati dendiji ne umeju da zavežu ni pertle bez priručnog uputstva. Oni naprosto ne znaju."
     "Ah." Uživao je posmatrajući kako rumenilo žudnje i poleta smenjuje hladan i odmeren izraz crta njenog lica. Posmatrajući je na ovaj način, ćaskajući s njom o registrima, maržama i odgovornim fondovima, raspet na pola puta između nežne i plitke noćne Aleksandrije i dnevne, precizne efikasne službenice, po ko zna koji put je shvatao zbog čega je voli.
     Krenuo je u laboratoriju nekoliko minuta posle Aleksandrije, čim je završio s pranjem posuđa, tako da je jedva uhvatio autobus. Ovaj je krivudao duž Lepih Hrastova, polupun čak i u ovako rano jutro. Izvadio je slušalicu iz džepa i uključio je u šestokanalnu audio-kasetu. Utišao je pesmicu primerenu idiotima, zatim izveštaj sa sportskih terena, zastao na vestima - psiholozi su se zabrinuli zbog iznenadnog porasta decoubistava - i prebacio se na 'klasičan' kanal. Upravo se, kao po dogovoru, završavala jedna kraća trubačka kompozicija i započela je baršunasta Bramsova simfonija, u kojoj su dominirali gudački instrumenti. Isključio je kasetofon, gurnuo slušalicu u džep i stao da posmatra predeo, dok je autobus stenjao uz brda Pasadene. Crvenkastomrki tragovi pritiskali su tle. Navukao je nosnu masku i udahnuo slatkast prodoran miris. Neke stvari jednostavno nisu napredovale. Bio je svestan da se politička situacija pogoršavala. Ljudi su bili nervozni zbog uvozno-izvoznih problema, ali se njemu činilo: miris svežeg vazduha, koji se mogao osetiti posle noćne kiše, i malo Betovena na putu ka radnom mestu, sve u svemu, značajnije su stvari.
     Najdžel se spontano osmehnuo. U ovim malim osećanjima prepoznao je odjek svoje majke i svog oca. Oni su se vratili u Safolk ubrzo po okončanju gužve s Ikarusom i od tada ih je redovno viđao. Igla njihovog kompasa precizno je ulegla u udobni engleski predeo: čist vazduh i gudački kvarteti. Što se više žuljao u ovom svetu, sve više je prepoznavao njih u sebi. Da, bi je tvrdoglav, baš kao i njegov otac, koji je do kraja odbijao da poveruje u neophodnost Najdželovog odlaska na Ikarus, ili da je posle svega trebalo da ostane u Americi. To je bila zapravo ista ona vrsta tvrdoglavosti koja ga je nagnala da ipak ostane ovde. Sada, kada je govorio u miljeu ovih uravnjenih američkih glasova, dešavalo mu se da čuje očeve meke samoglasnike. Angina i emfizem konačno su mu otrgli te dve osobe stopljene u jednu, ali je on ovde, u ovoj katkad tuđoj zemlji, osećao da su mu bliži nego pre.

     Laboratorija za mlazni pogon bila je skupina pravougaonih blokova nanizanih na padini brda umirujuće, zelene boje. Kada se autobus brekćući zaustavio, on začu nekakvo pojanje i ugleda tri Nova sina koji su pružali svoju literaturu i pritiskali zvonce na glavnoj kapiji. Uzeo je jedan od njihovih pamfleta i zgužvao ga pošto je bacio letimičan pogled. Činilo mu se da je njihov agitacioni terenski rad oslabio; ovakvi mistični apeli nisu imali nikakvog efekta na osoblje LMP-a.
     Prošao je kroz tri kordona stražara, nevoljno pokazujući propusnicu - Laboratorija beše prvorazredna meta za bombaše, ali je sve to skupa ipak bilo zamarajuće - i krenuo niz prohladne, neonskim svetlom obeljene hodnike. Kada je stigao u svoju kancelariju, zatekao je tamo Kevina Labkina, koordinatora misije, koji ga je nestrpljivo čekao. Najdžel je sa stolice sklonio neke školske žurnale koji su sadržavali članke o Ikarusu da bi Labkin seo. Tutnuo ih je u hrpu papira na stolu; potom je podigao roletne na prozoru i omogućio bledunjavom zraku svetlosti da zaigra na suprotnom zidu. Radio je u krilu koje nije posedovalo rashladne uređaje, tako da je valjalo što pre napraviti promaju; popodne nije obećavalo ništa dobro. Zatim je, kao i svakog jutra, podesio roletne, što je takođe bio deo obreda pre početka rada. Sve je to uradio, a da sem uobičajonog 'zdravo' Labkinu, nije izustio nijednu reč.
     "Nešto nije u redu?" upita konačno, s izveštačenim izrazom zabrinutosti.
     Kevin Labkin, sav pometen, sklopi fasciklu koju je dotad čitao. "Jupiterov monitor", reče suvo. Bio je to dežmekast čovek rumenog lica i blagog glasa, s trbuščićem koji je odnedavno počeo da pokazuje sklonost ka spuštanju, prekrivajući šnalu njegovog kaiša.
     "Kvar?"
     "Ne. Neko ga je uništio."
     Uputio je Najdželu prazan pogled pun ičekivanja.
     Najdžel uzdiže jednu veđu. Nekakva čudna napetost odjednom je ispunila sobu. Možda je još bio opušten od doručka, ali, izvesno, nije bio u toj meri spor da bi mogao da bude uvučen u jednu takvu kancelarijsku nameštaljku. Ne reče ništa.
     "Daaa, znam", reče Labkin uzdahnuvši. "Zvuči neverovatno, ali dogodilo se. Zvao sam te zbog toga ali..."
     "U čemu je problem?"
     "U dva sata jutros dobili smo dijagnostički izveštaj od Jupiterovog monitora. Noćna smena nije bila u stanju da se razabere u tome pa su pozvali mene. Izgledalo je kao da nadzorni kompjuter upozorava da glavna radio-antena ima nekakvih poteškoća." Skinuo je naoćare, s okvirom boje hroma, i spustio ih u krilo. "Shvatio sam da nije stvar u tome. Antena je u redu. Ali svaki put kada pokuša da nam prenese signal nešto ga, poput odjeka, posle dva minuta ponavlja."
     "Odjeci?" Najdžel je nagnuo stolicu, zureći u nagib polica s knjigama, dok je u svesti proveravao shemu radio-predajnika Jupiterovog monitora. "Dva minuta je predugo da bi posredi bio neki poremećaj u elektronici - u pravu si. Osim ako se čitav program nije iscrpeo, pa sam monitor ponavlja signal. Moguće je da se zabunio i pomislio da je u pitanju nov signal."
     Labkin nestrpljivo odmahnu rukom. "Razmišljali smo o tome."
     "I?"
     "Sama dijagnoza kaže da to nije slučaj - sve je provereno."
     "Predajem se", reče Najdžel. "Čini mi se, međutim, da ti imaš nekakvu teoriju." Raširio je ruke bespomoćno. "Šta je onda, posredi?"
     "Mislim da Jupiterov monitor prima normalan nov signal. On nam saopštava istinu."
     Najdžel je šmrknuo. "Kako ti je to palo na pamet?"
     "Pa, znam..."
     "Radiju je patrebno skoro jedan sat da nas dosegne sa Jupitera u ovoj fazi njegove orbite. Kako bi bilo ko bio u stanju da vrati monitorove vlastite poruke u roku od dva minuta?"
     "Postavivši predajnik u Jupiterovu orbitu - baš kao i monitor."
     Najdžel je zažmurio. "Sovjeti? Ali oni su se saglasili..."
     "Nisu Sovjeti. Proverili smo to preko brze veze. Oni vele da nisu. Tvrde, naime, da ništa nisu lansirali u tom pravcu, bog zna otkada. Ljudi iz naše obaveštajne službe su ubeđeni da je to istina."
     "A Kinezi?"
     "Oni još ne igraju u našoj ligi."
     "Ko je, onda, u pitanju?"
     Labkin je slegao ramenima. Opuštene, snuždene crte njegovog lica kazivale su više od njegovih reči. "Pomislio sam da bi mi ti možda mogao pomoći da otkrijem šta je to."
     U načinu na koji je ovaj čovek izgovorio poslednje reči osećao se blag ukus poraza - Najdžel je to zapazio. Dosad nie čuo ništa slično od njega. Labkina je obično krasio stav odmerene čvrstine, hladnokrvan, superioran duh. Sada, međutim, njegovo lice nije odražavalo uobičajen nadmen izraz; izgledalo je otvoreno, čak ranjivo. Najdžel je pogadao zašto je ovaj čovek lično došao ovamo u dva sata po ponoći, a nije poslao nekog zamenika - da bi pokazao svojim ljudima, a da im ne mora obrazlagati u mnogo reči, kako je sposoban sam da završi posao, kako nije izgubio samopouzdanje, kako razume nastranosti i suptilnosti mašina kojima su oni upravljali. No, ovaj put Labkin nije uspeo da razmrsi čvor. Noćna smena se razišla u praskozorje, tako da je sada bez svedoka, bezbedno mogao da zatraži pomoć.
     Najdžel se u sebi lukavo osmehnuo. Večito kalkulisanje, odmeravanje poteza.
     "U redu", reče on. "Pomoći ću."









2.
     Sunčev sistem je ogroman. Potrebno je celih jedanaest časova da ga svetlost pređe. Razbacani delići - stene, prašina konglomerati leda, planete obično okružuju belu zvezdu, s tim što svaki od tih delića okreće jedno lice prema sjajnom središtu, primajući od njega toplotu, dok je drugo lice okrenuto prema međuzvezdanom ambisu.
     Letelica koja se približila ovom sistemu 2011. godine nije znala čak ni ovako proste činjenice. Plivajući u mračnom neizmerju, poimala je jedino to da se još jedanput primiče poznatom tipu zvezde i da mora ponovo da otpočne već uhodani obred.
     Premda je vršila dugotrajno i zamršeno istraživanje ovog spiralnog područja, nije nasumce odabrala baš spomenutu zvezdu. Mnogo ranije, krstareći brzinom ne mnogo manjom od brzine svetlosti i unekoliko ispod ravni ove galaksije, filtrirala je kroz šaputavu buku radio-talasa jedan kratak signal. Poruka je bila nerazgovetna, tako da je morala da se pročisti. Postojale su, međutim, tri uobičajane odrednice koje je letelica mogla da složi zajedno, a ova poruka podsećala je na jedan drevni kod, koji je letelica navikla da uvažava. Mašina je počela da se vraća u velikom luku, koji je stremio ka grupi zvezda; zbrkana poruka nije trajala dovoljno dugo da bi joj se mogao precizno odrediti izvor.
     Mnogo kasnije, tokom približavanja, jedan jači radio-signal probio se kroz more hidrogenskog emitovanja. Očajnički poziv. Propast životnog sistema. Proboj spoljašnjeg omotača, nasilje nad osnovnim činiocima vitalnog integriteta...
     Posle toga više se ništa nije čulo. Sada je, međutim, pravac signala bio jasan. Ali, da li je on dopro iz sistema neposredno napred ili iz nekog znatno udaljenijeg izvora na suprotnoj strani. U takvim okolnostima letelica je pribegla uobičajenim obrascima.
     Prvi zadatak je bio prost. Već je smanjila brzinu, kako je međuzvezdana prašina ne bi više zasipala žestokim razornim udarima. Letelica je sada mogla bezbedno da isključi magnetska polja koja su je štitila, i da počne da izvlači senzore. Jedan otvor se raskrilio prema strahovitoj studeni omogućavajući pogled napred. Zatim se preko slike zvezde koja se približavala spustio zaslepljivač, kako bi se lakše uočile obližnje sićušne mrlje svetlosti.
     Upotrebljeni teleskop imao je 150 centimetara u prečniku i nije se značajnije razlikovao od onih koji su korišćeni na Zemlji. Postoje univerzalni vidovi konstrukcije, uslovljeni prirodnim zakonom. Letelica se sada kretala brzinom daleko manjom od svetlosne. Izotopi su se susreli s tihim mumlanjem u ždrelu ispusnih pogonskih postrojenja. Prsti magnetskih polja, ispruženi napred, izdvajali su odgovarajuće atome iz međuzvezdanog gasa i uvlačili ih unutra. Jedino je to struganje cilindra u prašini narušavalo tiho napredovanje.
     Letelica je strpljivo osmatrala. Planete koje su, prema logičnoj pretpostavci, kružile oko ove zvezde još su bile predaleko, i uočavanje njihovog kretanja naspram pozadine posute ukotvljenim zvezdama ne beše lako. Elektronska kola aktivirana četiri desetine svetlosne godine dalje, kao i uređaji za proveravanje njihovih podataka podudarali su se: žutomrka mrlja u blizini bele zvezde bila je planeta. Više funkcije kompjutera osetile su živahno mreškanje aktivnosti i izvestile o tom otkriću. Odmah je konsultovana fundamentalna biblioteka o planetarnoj teoriji. Taj nejasni, mutni disk žmirkao je tamo napred dok se brod provlačio kroz tanušan oblak prašine, a mašina klasifikovala i merila osmatrani predmet s metodičnom podrobnošću.
     Planeta je bila krupna. Možda je imala dovoljno mase da potpali termonuklearne vatre u svom jezgru, ali je iskustvo poručivalo da joj je svetlost preslaba. Kompjuteri su se kolebali da li da ovaj sistem stvrstaju u binarnu zvezdu i konačno odustali od te pretpostavke. Ipak, ta voskasta tačka svetlosti obećavala je...

     Jutro je proteklo u smušenoj raspravi..
     Najdžel nije bio sasvim voljan da prenebregne pretpostavku da se Jupiterov monitor pokvario. Letački inženjeri - tvrdokorna družina, sumnjičava prema stavovima nespecijalista, sklona žargonu - mislili su drugačije. Nisu bili radi da ustuknu. Hladno i nepokolebljivo iznosili su razloge protiv Najdželovih maglovitih sumnji. Potpuna provera Jupiterovih modula za otkrivanje greške, nova dijagnastička analiza, ručna provera transmisije - ništa od svega toga nije upućivalo ni na kakav kvar. Nije bilo nikakve mehaničke greške.
     Onaj varljivi odjek izgubio se nešto posle 3 časa izjutra. Monitor se više nije nalazio u prvobitnoj elipsi oko Jupitera; mesec dana ranije njegovi motori su se prenuli da bi ga pomerili u orbitu oko Kalista, petog Jupiterovog meseca. Trenutno se obrtao u jednoj brižljivo isplaniranoj orbiti sličnoj kriški pomorandže, jezdeći iznad ledenog sjaja Kalistovih polova svakih osam sati.
     Najdžel je prepolovio keks i progutao ga zajedno s gutljajem mlakog čaja, jedva opažajući mešanje slatkog i oporog. Sklopio je oči čuvši ting i kloparanje telemetrije. Letački inženjeri konačno su se povukli u svoje jazbine i sada su Labkin i on sedeli u glavnoj kontrolnoj sobi za jednim od polukružnih stolova; okruživali su ih digitalni ekrani.
     "Uvek se isplati pokušati s najjednostavnijim zamislima", reče Najdžel. "Pretpostavljam da bi bilo najbolje da bacimo pogled na Kalistovu orbitu."
     "Ne razumem", reče Labkin.
     "Ako je signal došao iz nekog izvora izvan Jupiterovog monitora, nešto ga je preseklo. Odjek je iščezao zbog toga što se Kalisto postavio između izvora i Jupiterovog monitora."
     Labkin je klimnuo glavom. "Razborito. Ista misao pala mi je na pamet, ali..." skrenuo je pogled na časovnik. "Skoro će podne. Zašto se odjek nije vratio oko sedam ujutro kada je Jupiterov monitor izašao iz Kalistove senke?"
     Najdžel je imao neugodan osećaj da se nalazi u ulozi nedarovitog diplomca pred učenim profesorom, Labkinom. Ali tada je, odjednom, shvatio da je to upravo bio utisak koji je prevejani načelnik pokušavao da izazove.
     "Pa... možda je drugi izvor zaklonio sam Jupiter. Sada je zaklonjen."
     Labkin je skupio usne. "Možda, možda."
     "Zar ne bismo mogli da izradimo nacrt neke vrste orbite tog izvora, polazeći od triangulacije s Kalistom?"
     Labkin je potvrdno klimnuo glavom.

     Oko svake zvezde rasprostire se sferična školjka prostora, a ponegde, u dubinama te školjke, temperatura je blaga.
     U slučaju da postoji svet nalik na Zemlju i pod uslovom da je došlo do odgovarajućeg primordijalnog pomaka, voda na površini određene planete trebalo bi da bude u tečnom stanju.
     Udaljena trećina svetlosne godine od plamtećeg grumena zvezde, letelica je istražila ovu zonu pogodnu za razvoj života i povoljno je ocenila. Nije bilo ni traga od neke velike planete, kakav je bio onaj žutomrki džin, koji je kružio daleko odavde. Ovo je bio ključni test, zbog toga što bi jedan blizak masivan svet stvorio drugu stabilnu orbitu, koja ne bi imala uslove za nastanak života. Kad bi brod otkrio jednu takvu planetu, prema važećim nalozima - ukorenjenim, usađenim i toliko starim da funkcionišu na nivou nagona - ubrzao bi kroz takav sistem, prikupljajući sve moguće podatke za astrofizički indeks i ucrtavajući pravac za još jedan cilj u podužem registru sunaca - kandidata.
     Umesto toga, brod je pojačavao tutnjavu usporavanja. Sve češće je izvlačio teleskop i sve duže osmatrao okolinu. Ispostavilo se da je najbliža plavobela mrlja još jedna džinovska gasna planeta, manja i udaljenija od prve. Njena slika nije se dala precizno odrediti. Letelica je zapazila jedno mutno okruženje plavičaste svetlosti - to nebesko telo bilo je obavijeno prstenovima, što je česta pojava kod krupnih planeta.
     Otkrivena je još jedna masivna planeta, obavijena tanušnim slojem, a potom i treća: obe na još većoj udaljenosti od zvezde. Mašine su počele da svode svoje procene o mogućnosti života u ovom sistemu. Ipak, dosadašnja iskustva produžavala su iskru nade. Događalo se da se mali, mutni svetovi nađu još dublje, premda su teorija i osmatranja protivrečili takvoj pretpostavci. Moglo se dogoditi, igrom slučaja, da brod sa noćne strane prođe pored nekog sveta, te da ga previdi. Letelica je čekala.
     Na jednoj šestini svetlosne godine kompjuteri su otkrili neodređenu mrlju plave, mrke i bele boje: planetu u blizini zvezde. Aktivirala su se elektronska kola provere. Mašine su još jednom iskusile grč olakšanja i radost, unutrašnje bujanje električnog talasa. Bila su to visoko usavršena sredstva, guste mreže impulsa, programiranih tako da žele uspeh, a ipak osigurane protiv jakih razočaranja, u slučaju da im uspeh izmakne.
     Za trenutak su bile zadovoljne. Brod je nastavio da leti dalje.
     Sferična trigonometrija, vektorska linija glavne antene Jupiterovog monitora, varijable, orbitalni parametri, proračuni, uglovi. Proveravanje i ponovno proveravanje.
     Malo-pomalo, uobličio se najverovatniji odgovor - tri i trideset posle podne, jedan sat kasnije. Do tada bi trebalo da izvor uđe u vidokrug glavne antene Jupiterovog monitora. Najdžel ga je zamišljao kao svetlosnu tačku koja se polako odvaja od spečenomrkih traka Jupitera, podižući se iznad horizonta. Dok bi on sledio trag vlastite elipse, Jupiterov monitor bi nadzirao snežna polja Kalista pod sobom sa svojstvenim mehaničkim intenzitetom; kratere, zborane linije brda, pukotine plave, svetlucave, ledene planine.
     "Jedan sat", reče Labkin.
     "Možemo li tako brzo da prestrojimo glavnu antenu, a da ne pomerimo rutinu nadziranja?" upita Najdžel.
     "Moraćemo", odgovori Labkin čvrstim glasom. Dograbio je telefon i okrenuo broj Operacione kontrole.
     "Reci im da isto tako zarotiraju platformu kamere", reče Najdžel hitro.
     "Misliš li da će moći nešto da se pronađe u tom rasponu?"
     Najdžel slegnu ramenima. "Moguće je."
     "S kamerom uskog ugla? Ne možemo da pomičemo obe u..."
     "Tačno. Trebalo bi da izradimo komplet snimaka. Upotrebimo filtere, počev od ultravioletnih do IC. Oni mogu automatski pokriti uzastopne segmente prostora."
     Labkin je počeo brzo i tačno da govori u telefonsku slušalicu, osmehujući se samopouzdano, sada kada je konačno raspolagao naredbama koje su se mogle izdati i ljudima kojima su se mogle izdati.

     Brod je i dalje krstario u dubokoj tišini, daleko od vreline one zvezde, kada je počeo da razaznaje radio-talase. Najveći broj viših funkcija u letelici je živnuo. Slabašni signali bejahu odmeravani i razvrstavani. Filtrirajući uobičajenu pucketavu zvezdanu buku, one su otkrile bledunjav trag emitovanja, koje je poticalo s planeta.
     Najmoćniji izvor nalazio se u unutrašnjosti gasnog džina. Ovo je bio optimistički znak, budući da je taj svet kružio u orbiti sasvim blizu zvezde. Da je posedovao potpuno prozirnu atmosferu, bio bi odviše hladan, no analize su pokazale da je on zaogrnut debelim omotačem od oblaka. Brod je znao da su takve planete mogle same da se zagreju, uz pomoć gravitacionih kontrakcija i uskladištavanjem toplote - takozvani efekat zelene kuće. Život je mogao da se razvije na njihovom nebu i u njihovim morima.
     No, ipak, takvi zgusnuti omotači gasa i tečnosti podrazumevali su strahovite pritiske. Život u sličnim svetovima retko je razvijao bića sa skeletom i stoga nije moglo doći do izrade oruđa i rukovanja njima; brodski magacin sadržavao je mnoštvo primeraka ove vrste. Smeštena u dubokim zdelama, punim amonijaka i metana, lišena tehnoloških produžetaka, takva stvorenja nisu mogla da opšte - i brod, izvesno, ne bi uletao u takve pritiske u potrazi za njima.
     Manji izvor radio-talasa ležao je dublje u unutrašnjosti sistema. Bila je to treća planeta, s karakterističnom plavom i belom bojom. Signali su vezli složene isprepletane obrasce, slabašna treperenja koja su mogla biti atmosferski fenomen: ogromne oluje, sevanje munja, a možda radijacija iz magnetosfere. Pa, ipak, taj svet beše obavijen prozirnim gasom, što je bio znak koji obećava. Letelica je nastavila da leti prema Suncu.
     U šest sati posle podne bili su obeshrabreni. Glavna antena Monitora bila je reprogramirana tako da sprovede metodičnu pretragu oko tačke gde je trebalo da se pojavi nepoznat izvor radio-talasa.
     Sve je funkcionisalo. Podaci su pristizali. Operacije su glatko tekle.
     Nije, međutim, bilo apsolutno nikakvog rezultata.
     Osoblje iz redova letačkog inženjeringa tumaralo je unaokolo; već su pisali izveštaje za taj radni dan i spremali se da pođu kući. Za njih je ovaj problem s odjekom značio tek privremeno odstupanje od normalnog toka, koje se samo od sebe raščistilo. Sve dok se ponovo ne pojavi nema nikakvog razloga za uzbunu.
     U skladu s korigovanim proračunima trebalo je da se meta pojavi iza Jupiterovog ruba u 3 sata i 37 minuta posle podne. Uzimajući u obzir vreme potrebno da signali stignu s Jupitera, Operaciona kontrola počela je da prima podatke nešto pre 4 sata i trideset minuta posle podne. Pretraga glavne antene bila je završena u toku jednog sata. Nisu mogli da upotrebe kameru uskog ugla - nije bilo dovoljno tehničara, budući da je većina bila angažovana na Marsovoj krtici i planetarnim satelitima. U svakom slučaju, nije bilo ni najmanjeg nagoveštaja koji bi ukazivao na to da je bilo nečeg što je vredelo videti.
     "Čini se da smo upali u ćorsokak?" reče Najdžel.
     "Ili je čitava ideja bila samo pusti sanak..." zapoće Labkin.
     "Ili, pak, nismo potrefili pravu orbitu", dovrši Najdžel. Jedan inženjer sa portabl radio-prijemnikom pojavio se iz zavojitog hodnika, zatražio od Labkina da mu potpiše radnu listu i ubrzo se izgubio.
     Labkin se zavali u pokretnu stolicu. "Da, uvek postoji takva mogućnost."
     "Mogli bismo sutra ponovo da pokušamo."
     "Svakako." Labkin nije delovao naročito oduševljeno. Ustao je od konzole, stao da šetka gore-dole hodnikom. Ovde nije bilo puno prostora; umalo se nije sudario s jednim tehničarem, koji je proveravao izvode na konzoli antenskog sistema. Najdžel nije obratio pažnju na mrmorenje Kontrolne niše u pozadini, pokušavajući da razmišlja. Labkin je još neko vreme šetao, a onda je opet seo. Dva čoveka su proučavala svoje zelene televizijske ekrane, koji behu nagnuti unazad, kako bi olakšali posmatranje; na njima su se neprestano pojavljivali i iščezavali programirani i klasifikovani podaci. S vremena na vreme indeks kompjutera prestupio bi preko dozvoljenog raspona parametara, na šta bi se žuta slova na zelenoj podlozi ekrana preobrazila u zelena slova na žutoj podlozi. Najdžel se nikada nije sasvim navikao na ovo; stajao bi rasejano po strani, sve dok neko ne primeti i dovede ekran u ispravno stanje.
     Telefonska konzola je zazvonila, još više mu ometajući koncentraciju. "Spoljni poziv za vas", reče bezličan ženski glas.
     "Isključite ga načas, hoćete li biti tako ljubazni?"
     "Mislim da je to vaša supruga."
     "Ah. Neka malo pričeka."
     Okrenuo se prema Labkinu. "Voleo bih da sutra imamo na raspolaganju slobodnu kameru."
     "Čemu to?"
     "Nazovite to dokonim spekulisanjem, ako hoćete." Bio je prilično umoran i nevoljan za bilo kakvu raspravu.
     "U redu, pokušaj s tim", reče Labkin odloživši pisaljku i ustavši sa stolice. Bela košulja na njemu beše ulepljena od znoja. Činio mu se dopadljiv u porazu, manje je načelnički resko odmeravao svoje poteze pre no što bi reagovao. "Do viđenja do sutra", reče Labkin i okrete opuštena ramena.
     Najdžel pritisnu dugme na telefonu.
     "Žao mi je što si tako dugo čekala. Ja..."
     "Najdžele, ja sam kod dr Hafmana."
     "U čemu je..."
     "Slušaj. Potreban si mi ovde. Molim te." Glas joj je bio slabašan i nekako čudno odsutan.
     "Šta se dogada?"
     "On želi da razgovara s nama."
     "Zbog čega?"
     "Odista ne znam. Barem ne potpuno."
     "Koja je adresa?"
     Dala mu je jedan broj na Taliji. "Idem dole po neke laboratorijske testove. Biću odsutna oko pola sata."
     Najdžel se premišljao. "Ne znam koji autobus ide u..."
     "Zar ne bi mogao..."
     "Svakako. Svakako. Iznajmiću laboratorijina kola. Reći ću im da moram da završim neke Poslove za sutra."
     "Hvala ti, Najdžele. Ja, ja naprosto..."
     Skupio je usne. Zvučala je smušeno, rasejano. Kud se dela ona njena prodorna živahnost. Ta njena efikasnost obično ne bi iščilila sve do kasno uveče.
     "U redu", reče on. "Odmah dolazim." Spustio je slušalicu.









3.
     Sivi sloj izmaglice zaklanjao je sve zgrade od četvrtog sprata naviše, pridajući Aveniji Talijana neobičan izgled obezglavljenosti. Prepun autobus probijao se kroz saobraćaj uz povremene napravilne poketa-poketa zvuke sirene, dok se Najdžel naginjao kroz prozor čitajući brojeve zgrada. Nikada nije uspeo da se navikne na američku škrtost u pogledu saopštavanja adresa. Ogromne, nametljive mase od čelika i betona nezainteresovano su stajale, izazivajući ubogog pešaka da sam otkrije šta se nalazi unutra. Posle kraće potrage ispostavilo se da je broj 2636 jedna niska zgrada od elegantno urešenog kamena, najnoviji dodatak ovom bloku. Bilo je jasno da je sazidana dobrano posle dvadesetovekovog razmetanja kunstrukcionim materijalima.
     U čekaonici dr Hafmana vladala je atmosfera mira i tišine, što je značilo da se tu odvija privatna praksa. Javni medicinski centar bio bi, za razliku od ovog, sav u popločanim odeljcima, mrke boje i s bezličnim nameštajem pride. Čim je ušao, Najdžel se ponovo setio Aleksandrijine neiskazane napetosti, te se obazreo po čekaonici, nadajući se da će je ugledati.
     "Gospodin Volmsli?" oglasi se jedna bolničarka iz staklene kutije koja je zapremala ceo zid. On priđe.
     "Gde je ona?" Nije hteo da gubi vreme.
     "U laboratoriji. To su ona vrata. Želela sam da vam objasnim da nisam znala, da mi nismo znali da je gospođica Ašensio, ah..."
     "Gde je laboratorija?"
     "Vidite ona je u formular zapisala da je neudata i navela svoju sestru kao osobu koju treba obavestiti. Stoga nismo znali..."
     "Ona živi sa mnom. Je l' to u redu? Gde je..."
     "A dr Hafman je želeo da obe strane budu prisutne kada..."
     "Kada šta?"
     "Pa, ja, ah, samo sam htela da se izvinim. Mi, ja bih tražila da gospođica Ašensio dođe s vama da smo..."
     "Gospodine Volmsli? Uđite."
     Dr Hafman beše neupadljiv čuvek, odeven u sako neodgovarajućeg kroja, bez kravate i s velikim jastučastim cipelama na nogama. Njegova crna kosa, proređena na slepoočnicama, utkrivala je lobanju mramorne beline. Okrete se i pođe u svoju ordinaciju, ne sačekavši da vidi da li ga Najdžel sledi.
     Ordinacija se razlikovala samo u detaljima od drugih lekarskih ordinacija koje je Najdžel video. Bilo je tu staromodnih knjiga s pravim povezima, od kojih su neki bili u koži ili u imitaciji. Dugački nizovi medicinskih žurnala, većinom zastarelih, zapremali su police na jednom zidu, prošarani ovde-onde modelima brodova. Na stolu i na pokrajnim stočićima nalazila se kolekcija zdepastih afričkih lutaka. Najdžel se pitao da li su internisti u medicinskim školama pohađali kurs iz oblasti unutrašnje dekoracije, s posebnim naglaskom na umirivanju pacijenata uz pomoć ukrasnih đinđuva, ospokojavajućih slika i oplemenjujućih totemčića.
     Taman se spremao da sedne u stolicu koju mu je dr Hafman ponudio, kada se otvoriše vrata s njegove leve strane i uđe Aleksandrija. Za trenutak je oklevala kada je ugledala Najdžela, a onda je tiho zatvorila vrata. Ruke su joj izgledale koščate i blede. U njenom držanju beše nečeg što Najdžel nikada ranije nije video.
     "Hvala ti, dragi, što si stigao tako brzo." Najdžel klimnu glavom. Sela je u drugu stolicu i oboje se okrenuše prema Hafmanu, koji je sedeo za velikim stolom od mahagonija i piljio u neku fasciklu. Najzad je podigao pogled, ali se činilo kao da pokušava da se sabere.
     "Pozvao sam vas da dođete, gospodine Volmsli, jer imam prilično loše vesti za gospođicu Ašensio." Govorio je gotovo zvanično ali Najdžel u pozadini njegovih reči oseti prisustvo nekakve izbalansirane težine.
     "Ukratko, ona ima sistemski lupus erythematosus."
     "A to je?" upita Najdžel.
     "Izvinite, mislio sam da ste možda čuli za to."
     "Čula sam ja", prozbori tiho Aleksandrija. "To je danas drugi najčešći uzrok smrti, nije li tako?"
     Najdžel je upitno pogleda. Nije ličilo na Aleksandriju da poznaje takvu vrstu stvari osim - osim ako već ranije nije sumnjala.
     "Da, rak svih vrsta i dalje je na prvom mestu. Lupus se naglo proširio u poslednje dve decenije."
     "Zato što potiče od zagađenja", reče ona.
     Hafman se zavali u stolicu i odmeri je pogledom.
     "To je uobičajeno mišljenje. Naravno, veoma ga je teško proveriti, zbog teškoća oko izolacije uticaja."
     "Mislim da sam čuo za to", promrmlja Najdžel. "Ali..."
     "Oh. Posredi je bolest vezivnog tkiva, gospodine Volmsli. U prvom redu napada kožu, zglobove, bubrege, srce, sva vezivna tkiva koja obezbeđuju unutrašnju potporu organima."
     "Grčenje njenih zglobova..."
     "Upravo to. Možemo da očekujemo dalja zapaljenja, iako ne takva koja bi izazvala deformaciju. To je samo jedan simptom a ne i potpuna bolest."
     "Čega još tu ima?"
     "Ne znamo. Reč je o podmuklom procesu. Može da prebiva u zglobovima ili se može raširiti na organe. Naše dijagnostičke mogućnosti ograničene su u ovom slučaju. Mi se naprosto borimo protiv toga..."
     "Kako?"
     "Aspirinom", reče Aleksandrija jedva čujno, uz bledunjav osmeh.
     "Pa to je apsurd!" reče Najdžel. "Zaustaviti jednu bolest pomoću..."
     "Ne, gospođica Ašensio je u pravu u onoj meri u kojoj je upućena u problem. To je preporučljiv oblik lečenja za rane faze. Bojim se, međutim, da se ona nalazi u poodmakloj fazi."
     "Šta ćete joj davati?"
     "Kortikosteroidne hormone. Možda i hlorokvin. Želim da naglasim da to nisu putevi izlečenja. Oni nude jedino olakšanje simptomskih tegoba."
     "Čime se to leči?"
     "Ni sa čim."
     "Ma, do đavola! Mora biti nečeg..."
     "Ne, Najdžele", reče ona. "Ničega ne mora biti."
     "Gospodine Volmsli, u pitanju je potencijalno smrtonosno oboljenje. Neki specijalisti razvoj lupusa pripisuju određenim zagađivačima kakvi su olovni, sumporni ili vodonikovi sastojci u izduvnim gasovima automobila, ali, istini za volju, mi ne znamo uzrak, pa stoga ni način izlečenja."
     Najdžel je opazio da rukama grčevito steže naslon stolice. Zavalio se unatrag i prekrstio ruke u krilu. "Vrlo dobro."
     "Stanje gospođice Ašensio nije akutno. Moram vas, međutim, upozoriti da podakutne ili hronične faze ove bolesti postaju sve kraće s porastom njene učestalosti među stanovništvom. Ima slučajeva u kojima bolest opstaje, ali ne dovodi do fatalnog ishoda."
     "I...?" upita ona.
     "Drugi slučajevi ponekad završavaju u roku od godinu dana. Ali to nije nikakav prosek. Tok bolesti potpuno je nepredvidljiv." Nagnuo se napred s ozbiljnim izrazom lica, hoteći na taj način da naglasi poslednje reči.
     "Samo uzimati lekove i čekati, je li to vaš predlog?" izusti Aleksandrija.
     "Brižljivo ćemo pratiti vašu bolest", reče Hafman okrznuvši pogledom Najdžela. "Uveravam vas u to. Bilo kakvo rasplamsavanje najverovatnije ćemo moći da kantrolišemo moćnijim sredstvima."
     "Šta je onda to što ubija ljude?" reče ona.
     "Širenje na organe. Ili još gore, prodor vezivnog tkiva u nervni sistem."
     "A ako se to dogodi..." započe Najdžel.
     "Često ne znamo odmah. Ponakad dođe do grčenja u ranoj fazi. Ponekad se razvije neka psihoza, ali to je retko. Klinički spektar ove bolesti je širok."
     Najdžel je, stisnutih usana, slušao izlaganje ovog čoveka. Aleksandrija je sedela smerno, sa sklopljenim šakama, dok je čovekov glas zujao u mekom vazduhu, ispunjavajući ga činjenicama i teorijama; njegov široki kažiprst povremeno bi kucnuo po Aleksandrijinoj fascikli, koliko da podvuče neku misao, a rečenice su paradirale da bi opisale novi vid lupusa, krvnog erythematosusa. Bilo je tu mnogo zlokobnih latinskih naziva, reči su se okomljavale poput čopora obrazovanih vukova, sa žudnjom da prožderu neki nov komad uzročnosti, dijagnoze, popuštanja, pogoršanja. Najdžel je sve to prihvatao, osećajući nejasno drhtanje u grudima, koje je ostalo neimenovano.
     Za vreme vožnje kući uspeo je da se sabere. Saobraćaj je bio slab otkako je zabranjena vožnja privatnim automobilima, tako da su široke avenije Pasadene podsećale na beskrajnu ravnicu preko koje su oni klizili njutnovskom veštinom. Upražnjavao je igru svoje mladosti kada su svi vozili, ali su zalihe goriva bile prokleto tanke. Posmatrao je kako se svetla semafora pale žutom, crvenom i zelenom bojom, odmeravao vreme približavanja tražeći putanju najmanjeg utroška energije. Bilo je najbolje skliznuti duž poslednje trećine bloka, puštajući da ih trenje puta i blago brijanje vetra uspori taman toliko dok se crveno ne preobrati u zeleno. Ukoliko bi se pokazalo da je njegovo odmeravanje vremena pogrešno, morao bi da prešaltuje menjač u treću brzinu, a zatim i u drugu, uskladištavajući kinetički život, koji je vizuelno doživljavao kao kretanje dragocene tečnosti unutar automobila i niegovo isticanje u privremene bočice, negde između motora i osovina. Pri skretanju sačakao bi do poslednjeg časa da promeni brzinu, nadajući se da će uhvatiti zeleni talas, a onda bi gurnuo polugu menjača napred i pritisnuo papučicu za gas, dovodeći smalaksala kola, usled naglog priliva energije, do brektavog vrhunca uz blago cviljenje guma. Skrenuli su polukružno u novu pravolinijsku traku autoputa, koja je povezivala drumske spirale Pasadene, i pohrlili prema obližnjim brdima. Tako je on opet obnavljao igru svoje mladosti, dok su mu bore brazdale lice.
     "Ne možeš da se pomiriš s tim, je li tako Najdžele?" reče ona posle dugog ćutanja.
     "Šta?"
     Nagnula se napred i pomilovala mu padlakticu, zabacivši natrag svoju plavu kosu. Bio je to gest u njenom stilu; nijedna druga žena ga nikada nije doticala na taj način. "Pomiri se s tim", reče ona.
     Pustio je da tišina između njih buja dok su prolazili pokraj nekoliko blokova okupanih u neonskoj svetlosti.
     "Pokušaću. Ali nekako. Ja... ja ću pokušati." Ispred njih se ukazalo nekakvo rasplamsavanje. Približivši se mogli su da razaznaju veliku lomaču na opustošenom polju, odakle su plamenovi lizali klupko neba koje je tamnelo. Prilike su se kretale naspram svetlucanja limunove boje.
     "Novi sinovi", reče on.
     "Uspori" reče ona. Skinuo je nogu s papučice za gas kako bi ona mogla na miru da posmatra vatru.
     "Zbog čega je okrugla?" promrmlja ona.
     "To je kružna vatra. Jedan od njihovih simbola."
     "Tajno središte. Božanstvenost u svakoj osobi."
     "Pretpostavljam da je tako."
     Nekoliko prilika odvojilo se od razigranih plamenova i stalo da maše rukama prema kolima, pozivajući ih.
     "Oni gomilaju komade drveta ukrug, ostavljajući unutra slobodan prostor. Kada je pripale, jedan par ostaje u tom središtu. Dok vatra traje, oni su slobodni. Ništa ne može da ih dosegne. Mogu da igraju ili..."
     "Otkud znaš sve to", upita on.
     "Neko mi je ispričao."
     Jedna žena visokog rasta izdvojila se iz grupe koja je mahala i krenula prema ulici, ka njihovim kolima. Ona beše žiža umnoženih vrzmajućih senki.
     Najdžel ubaci menjač u prvu brzinu i oni skliznuše u mutnu i posnu noć.
     "Sloboda u centru", pramrmljao je. "Dozvola za javno seksualno iživljavanje, siguran sam."
     "Tako sam i ja čula", reče ona blago.

     Kada su stigli u stan, Širli je ležala na kauču i nešto čitala. "Kasnite", rekla je pospano.
     Najdžel stade da joj pripoveda o kolima, o doktoru Hafmanu, da bi zatim sve krenulo zbrda zdola. Adeksandnija i Najdžel upadali su jedno drugom u reč objašnjavajući. Lupus. Bolni zglobovi. Vezivno tkivo. Hlorokvin. Zglobovi koji se nadimaju.
     Širli je bez reči ustala i oboje ih zagrlila. Najdžel je još malo brbljao ispunjavajući sobu živahnim prijatnim zvukom. Usred tog razigranog razgovora Aleksandrija je spomenula večeru i pažnja im se usredsredila na pojedinosti oko obroka. Najdžel se ponudio da isecka povrće. Preturanje po frižideru dalo je neprijatnu istinu o potpunom odsustvu mesa. Aleksandrija se dobrovoljno javila da ode do prodavnice namirnica, udaljene dva bloka i, ne želeći da raspravlja o tome, izjurila napolje. Kada su se vrata zaklopila, Najdžel je prionuo na seckanje celera i luka na pladnju dok je Širli prala spanać otkidajući uz put stabljike.
     Odjednom se između njih spustila tišina.
     "To je ozbiljno, zar ne?" reče ona. Podigao je pogled. Širline tamne veđe se skupiše, tvoreći greben ispod visokog slapa crne kose.
     "Rekao bih da je tako." Vratio se seckanju. A onda je iznenada prasnuo: "Sranje! Više bih voleo da sam znao, odista znao."
     "Hafman ne deluje naročito simpatično."
     "I nije. Mislim da mu to nije ni namera. Naprosto nam je saopštio te krvave činjenice onim svojim jednoličnim glasom."
     "Potrebno je vreme", reče ona blago, "da se čovek suoči s činjenicama." Nožem je presekao glavicu luka raspoređujući komadiće po pladnju. "Tako je."
     "Šta misliš da bi trebalo da uradimo?"
     "Da uradimo?" Zastao je, zbunjen. "Da čekamo. Da produžimo kao i do sada, pretpostavljam."
     Širli je klimnula glavom. Zavrnula je rukave svoje svetlucave plave haljine, smotavši ih iznad laktova. Dodala mu je spanać u poređanim gomilicama spremnim za seckanje. "Mislim da bi trebalo da putujete", reče ona.
     "A? Zbog čega?"
     "Da joj skreneš pažnju sa toga. Kao i sebi."
     "Ne misliš li da je njen uobičajeni, uhodani način života i rada bolje rešenje?"
     "U tome i jeste stvar", reče Širli sa iznenadnom oštrinom u glasu. "Vas dvoje ste se zabili ovde zato što ti ne želiš da napustiš svoj posao u LMP-u."
     "Ni ona ne želi", reče on ravnim glasom. "Ovde ima karijeru."
     "Do đavola s njom!" Ona prosu jednu hrpu spanaća na pod. "Možda će biti mrtva za godinu dana! Misliš li ti da ona to ne shvata? Čak i ako ti ne shvataš?"
     "Ja shvatam", reče on oporim glasom.
     "Onda se ponašaj u skladu s tim!"
     "Kako?"
     Širlino raspoloženje se iznenada promeni. "Ako bi ti, Najdžele, postao malo elastičniji, i ona bi bila takva. Ti si toliko vezan za onu prokletu laboratoriju, za one rakete, da toga nisi ni svestan." Usne su joj se malo rastvorile izvijajući se, činilo se - u beskraj. "Volim vas oboje, ali i jedno i drugo ste tako jebeno slepi."
     Najdžel odloži nož. Opazio je da diše u brzim kratkim dahovima i pitao se zbog čega je to tako. "Ja... ja ne mogu tek tako da sve bacim u vodu..."
     Širline oči se ovlažiše, a crte lica olabaviše. "Najdžele... ti misliš da je sve to istraživanje svemira strašno značajno. Znam ja to. Nikada ti do sada nisam rekla bilo šta o tome. Ali sada tvoja opsesija može da povredi Aleksandriju, da je stravično ugrozi na načine koje možda nikada nećeš shvatiii."
     Tupo je zavrteo glavom, žmirkajući.
     "Kad bi taj posao bio toliko neizmerno značajan, ne bih ništa rekla. Ali nije. Pravi problemi su ovde, na Zemlji..."
     "Praznoglava besmislica."
     "Ipak jesu. Rob si tog posla, posle svega što su ti učinili, i vladaš se kao da je to ključna stvar u tvom životu."
     "Bolje to nego posao koji se sastoji u izdavanju dnevnih sledovanja sirotinji."
     "Je li to ono što ti misliš da ja radim?" reče ona, glasom koji se kolebao između sarkazma i iskrene radoznalosti.
     "Pa..."
     "Nemoj da se igraš: 'Puj pike ne važi'. Je li to?"
     "Ne sasvim. Ali znam da to nije stvar za mene."
     "Sa svojom inteligencijom, Najdžele, mogao bi da daš stvaran doprinos..."
     "Rešavanju ljudskih problema, kako ih ti nazivaš. Za to, međutim, nije dovoljna samo inteligencija. Potrebno je strpljenje. Topao pristup i sve ostalo. Ti to poseduješ. Ja ne."
     "Ja mislim da si ti veoma topao. Ispod površine, hoću da kažem."
     "Uh", reče on kiselo.
     "Ne. Jesi. Znam da jesi na neki način, inače ti, ja i Aleksandrija ne bismo mogli zajedno; ne bi štimalo."
     "Da li štima?"
     "Mislim da da", reče ona gotovo šapatom.
     "Izvini. Nisam mislio ono što sam rekao. Naprosto sam lupio."
     "Potrebni su nam ljudi za projekat u Alta Deni, u Farensci. Nije lako shvatiti osećaj za zajednicu posle svega što se dogodilo. Ti sociometričari..."
     "Nemaju ključ rešenja da bi stvar proradila, znam. Dobri su u dijagnozi i ne mnogo vredni u ostalom."
     "Da." Njeno prefinjeno koščato lice poprimilo je neveseo izraz samoposmatranja.
     "Mislim da bi trebalo da ostaneš ovde noćas."
     "Da, naravno."
     U tom času začuše se ulazna vrata. Aleksandrija se vratila s krtim odrescima bifteka. Već je i sama količina mesa svadočila da je prilika svečana. Najdžel je ćutke nastavio da secka, u nedoumici da li da otvori bocu crvenog vina pre no što kuvanje započne. Nemajući vremena da saglada značenje Širlinih reči, skliznuo je u rutinu i ritual večeri.
     Sa Širli je svaki put otkrivao neku novu dubinu, neke neistražene ukuse, čitavo more promena. Otkriće se uvek događalo na mestu gde su se sticali svi njeni delovi; s glavom uljuljkanom među njenim butinama, osećao je slankastu mošusnu mlakost u nozdrvama. Aleksandrijino prisustvo beše jedno toplo O koje je klizilo po njemu. Predstavljao je lučni segment njihovog prstena. Ispružio je šake prema mestu gde su se Širli i Aleksandrija ukrštale, tako što se Širlina crna kosa mrsila s Aleksandrijinim plavim stidnim dlakama. Njegove ruke bez uspeha pokušaše da načine luk na krugu; nisu bile dovoljno dugačke; okrenuo je šake i osetio nadimanje Širlinih bradavica. Jezik mu ožive. Širli je bila vlažna i hladna pod njegovim dlanom koji ju je masirao. Ekvilibrijum između njih se promenio i vaspostavio: Aleksandrijin jezik uzdigao ga je do novih vrelina; Širli je prelazila rukom preko Aleksandrijinih grudi, obujmljujući ih i šašoljeći nadražene bradavice između svojih dugačkih noktiju kao da su mermerne kuglice. Znao je da se približavaju vrhuncu. Sada je mašinerija njihovih tela zborila ono što reči nisu mogle ili nisu htele da kažu. Osetio je graničnu napetost u Širlinim bedrima koja su podrhtavala od skrivene energije. Utonuo je u Aleksandrijin sklupčani mir, celivajući joj vlažna i neverovatno duboka usta. Osetio je kako se njegova vlastita čvorovita spletenost usredotočava u udarni trzaj, zarivajući se u njen gladak vrat. Da, ovde se nalazilo njihovo središte. Voleći se, oni su jedno drugom povlačili tela kao da se radilo o džakovima peska, nagomilavajući ih u nasip protiv vode koja je okruživala Aleksandriju i koja je sada opkoljavala sve troje. Širli se pomerila. Njene noge su ga oslobodile dok joj je ruka milovala pozadinu njegovog vrata gde su dve tvrde trake mišića tvorile jednu dolinicu. Osmehnula se u mutnoj svetlosti. Njihova tela se pomakoše u novi geometrijski oblik.









4.
     S obzirom na to da je raspolaganje automobilom makar i jedan dan bila retka prilika, Najdžel je sledećeg jutra odvezao Aleksandriju na posao. Širli je glatko odbila poziv da je odbaci do Alta Dena; bilo bi to gubljenje vremena, a osim toga ona je ionako k njima došla svojim motociklom. Odgurala ga je niz ulicu za dužinu jednog bloka, upalila motor uz prethodno čegrtanje, zavila za ugao i nestala s vidika.
     Aleksandrija se bila naoštrila za Brazilce, pripremajući se za drugi dan pregovora. Komitet zaposlenih nije bio načisto u pogledu uslova koje bi Ameniaki aerotransport imao da zahteva, pribojavajući se da bi kontrola mogla da isklizne iz zemlje i pređe u ruke ljudi koje nisu shvatali. Aleksandrijin zadatak bio je da ublaži njihova strahovanja, a da pri tom ne ugrozi tok pregovaranja. Ona još nije znala da li je za konačnu pogodbu ili ne.
     Najdžel nije žurio vozeći uz brda blagog nagiba. Opredelio se za put osenčen dugačkim alejama eukaliptusa. Otvorio je prozor da bi se nadisao svežeg mirišljavog vazduha. Na svoje iznenađenje, utvrdio je da problem sa Aleksandrijom i lupusom nije učestalo nepozvan provaljivao na površinu njegove svesti. Protekla noć ga je na neki način oslobodila od toga za neko vreme.
     Ovo područje mu nije bilo poznato; provezao je pokraj nekoliko blokova koje je vatra pretvorila u ruševine. Ostali su samo pocrneli uglovi zgrada sa testerastim šipkama koje su virile iz mora nabujalog korova. Usporio je da ih bolje osmotri, da tvrdi da li je reč o posledicama zemljotresa, ili o rezultatu jednog od 'udesa' koji su bili tako česti u poslednje dve decenije. Biće pre da je posredi zemljotres, pade mu na um. Nije bilo očiglednih zjapećih kratera, a umrljani zidovi nisu bili ištepovani vatrom oružja teškog kalibra.
     Do trenutka kada je ušla u sistem, letelica je raspolagala podacima o planetarnom stanovništvu. Od devet planeta četiri su obećavale. Sada su se sve osim najdalje u dubini sistema mogle raspoznati kao disk. U blizini zvezde kružio je jedan potpuno naoblačen svet. Sa sledećeg, idući prema spoljašnjosti, javljao se onaj slabiji radio-predajnik; na njemu su se isticale oštre linije kiseonika i povremeno plavo svetlucanje, koje je nagoveštavalo prisustvo okeana. Zatim je sledio jedan manji svet, suv i hladan, s čudnim belezima.
     Ipak, za sada se pažnja letelice usredotočavala na četvrtu mogućnost, na ogromnog, prstenovima obavijenog džina. Njegova radio-emitovanja behu široka i pokrivala su najveći deo spektra kao da je izvor prirodan. Činilo se, međutim, da su ona podešena na jedan obrazac amplitude koja se gotovo identično panavljala u postojanim periodima.
     Ružičasto-mrki svet nije izgledao kao verovatno sedište jednog tehnološkog društva. Ovde su, međutim, iskrsle poteškoće druge vrste: vreme i energija. Letelicine mašine nisu efikasno dejstvovale pri ovako malim brzinama. Pa ipak, ona je morala da promeni momentum i svede svoju putanju na ravan ekliptike. Prolazak pored jedne velike planete mogao je mašinama da uštedi naprezanje i vreme. Luping kroz njeno gravitaciono polje, preuzimanje momentuma iz njenih vektorskih sila, omogućio bi podrobnije proučavanje, dok bi brod u isti mah bio potisnut prema Suncu duž poželjnije putanje.
     Letelicine više funkcije razmatrale su problem. Uz muklu tutnjavu ona je promenila zvuk svojih mašina. Bio to gasni džin ili ne, obrazac radio-talasa nije se mogao prenebregnuti. Letelica je meko skliznula prema svetu koji je čekao.
     "Najisturenija kamera ga je uočila", reče Najdžel.
     "Šta? Razrešili ste problem?" Labkin je ustao sa iznenađujućom okretnošću i zaobišao svoj sto.
     "Nije bio posredi nikakav kvar. Oni odjeci bili su stvarni: Inženjeri su bili u pravu. Imamo Snark."
     Najdžel je izručio fioku sa faksimilima na sto. Oni su sijali čak i u slabašnom osvetljenju kancelarije - žute šare na zelenim trakama.
     "Šta je to Snark?"
     "Jedno stvorenje iz engleske mitologije."
     "Ima li tu nečeg opipljivog?"
     "Ovo su optičke i spektroskopske analize. Telemetrijske greške već su ispravljene i numerički doterane." Izvukao je jedan list iz svežnja i upro prstom na nekoliko linija.
     "Šta je to?"
     "Naš Snark odaje sve ove linije fuzione baklje koja plamti prilično sjajno. Bezmalo milijardu stepeni."
     "Hajde bogati." Labkin mu je uputio sumnjičav pogled, skrivajući oči iza svojih bledih stakala.
     "Proverio sam sa klapom."
     "Do đavola", reče Labkin. Zavrteo je glavom. "Čudno."
     "Jupiterov monitor imao je jedan jasan pogled u tom pravcu pre no što je Kalisto ponovo zaklonio vidik. Nismo to mogli izbeći čak ni uz pomoć nove orbite u koju smo ga postavili."
     Izvukao je glatku optičku fotografiju iz pregrade za odlaganje materijala.
     "Ne vidi se baš bogznašta", reče Labkin.
     Blizu ugla, naspram mrtvački crne pozadine, nazirala se narandžasta mrlja. Labkin je ponovo zavrteo glavom. "I uvo je uočeno kroz teleskup malog ugla? Mora da je bilo prilično udaljeno."
     "Jeste. Gotovo celim putem dijagonalno preko Kalistove orbite. Ne verujem da ćemo biti još jednom u stanju da ga zapazimo prilikom sledećeg prolaženja."
     "Je li bilo kakve radio-veze?"
     "Nikakve. Nije bilo vremena. Pokušao sam čim sam jutros stigao. Zabeležio sam nešto - nisam odmah znao šta je posredi - nisam bio u stanju da uz pomoć onog fotosa obezbedim dovoljno dobro uporište. Uzan radiozrak, koji glavna antena Monitora pruža, zahteva znatno bolje uporište."
     "Pokušajte ponovo."
     "Pokušao sam. Ali Kalisto je zaklonio vidik, a potom i sam Jupiter."
     "Sranje."
     Oba čoveka ustadoše. Podbočili su se i stali da pilje u faksimile. Njihove oči tragale su kroz matirane obrasce, zapažajući svaku pojedinost. Stajali su nepokretni kao kipovi.
     "To će biti prilično krupna vest, Najdžele."
     "Očekujem da će biti tako."
     "Mislim da bi trebalo da celu stvar malo stavimo na led. Dok ne ulučim priliku da razgovaram sa direktorom."
     "Hmmm. Pretpostavljam da će to biti najbolje."
     Labkin ga je netremično gledao.
     "Ne postavlja se nikakvo pitanje u pogledu toga šta je posredi."
     "Nije jedan od naših", reče Najdžel. "Morgu da se zakunem u to."
     "Čudno je da si ti to otkrio. Ti i Mek Kouli ste jedini ljudi koji su ikad videli nešto tuđinsko."
     Najdžel iznenađeno podiže pogled prema Labkinu. "Zbog toga sam i ostao u ovom programu. Mislio sam da ste toga svesni. Želeo sam da budem tamo gde se stvari dešavaju."
     "Naslućivao si da će se dogoditi?" Labkin je delovao iskreno zaprepašćeno.
     "Ne. Kockao sam se."
     "Neki ljudi su i dalje ogorčeni zbog Ikarusa, to ti je poznato."
     "Čuo sam."
     "Možda im se neće dopasti što si..."
     "Njihov problem" Najdželovo lice se smrklo. Pre mnogo godina odgovorio je na Labkinova pitanja u vezi s Ikarusom i nije video nikakav razlog da sada ponovo prevrće po prošlosti.
     "Pa, ja sam samo... razgovaraću sa direktorom..."
     "Otkrio sam ovo. Želim da budem u tome. Zapamtite to", završio je besno.
     "Vojska je zapamtila poslednji slučaj." Labkin je raširio ruke iskrenuvši dlanove u umirujućem gestu.
     "I?"
     "Ikarus je bio opasan. Možda je i ova stvar takva."
     Najdžel se namrštio. Politika. Komiteti. Isuse.
     "Pustite sad to", reče on. "Zar ne bi bilo bolje da dokonamo kamo se to uputilo? Pre no što počnemo da lomimo koplja oko toga šta nam je činiti ako dođe ovamo?"
     Onaj gasni džin beše razočaranje. Nenasumična radio-emitovanja bila su prirodnog porekla, podešena prema orbitalnom periodu njegovog crvenkastog najbližeg meseca. Letelica je metodično analizirala veće mesece, otkrivši jedino ledena polja i sure stene.
     Kada je fijuknula pored džinovske planete, duž jedne veštačke parabole, donela je odluku da se usredsredi na onaj vodeni svet. Signali koji su poticali odande bili su, nesumnjivo, veštačkog porekla. Ali baš kada se uputila tamo, jedan kratak oštar radio-talas privukao je njenu pažnju. Signal je otkrivao visoke korelacije ali ipak nedovoljne da bi isključio prirodno poreklo; u prirodi je postojalo puno valjano ustrojenih fenomena. Neverovatno, ali izvor je bio sasvim blizu.
     Sledeći važeće naloge, brod je reemitovao isti elektromagnetski signal prema izvoru. Ovo se dogodilo nekoliko puta, posve brzo ali bez ikakvih znakova od izvora da je emitovanje letelice primljeno. Onda je odjednom signal prestao. Ništa se nije izdvajalo iz šuma statičkog elektriciteta.
     Brod je duboko razmišljao. Poslednji signal mogao je lako da ima prirodan izvor, posebno u jakim magnetskim poljima koja su okruživala džinovsku gasnu planetu. Bez daljeg istraživanja nije bilo načina da se donese konačan sud.
     Činilo se da se izvor nalazi na petom mesecu jednom hladnom i goletnom svetu. Brod je bio svestan da je taj mesec prevodnicom vezan za gasnog džina sa jednom stranom večito okrenutom prema planeti. Stoga je njegovo kruženje u odnosu na brod bilo prilično sporo. Imajući to u vidu izgledalo je malo verovatno da bi izvor zračenja tako brzo skliznuo ispod vidljive ivice.
     Štaviše, snaga signala beše niska, ali ne toliko slaba da ga brod još ranije nije mogao otkriti. Možda je posredi bio jedan drugi obrazac zračenja iz pojasa oko planete nadevenog elektronima koje je aktivirao peti, a ne prvi mesec.
     Brod je dugo razmišljao i odlučio. Pretpostavka o prirodnom poreklu činila se daleko verovatnijom. Dalje proveravanje koštalo bi goriva i vremena, a područje oko gasnog džina bilo je opasno. Stoga je bilo mudrije nastaviti sa ubrzavanjem.
     Krenuo je prema Suncu, prema tom sjaju koji je odavao toplotu.
     Najdžel je do duboko u noć radio na programu potrage i nadziranja ne bi li ušao u trag Snarku. Nije gajio velike nade da će mu to poći za rukom, budući da Jupiterov monitor nije bo konstruisan za takav zadatak, a brzina Snarkovog kretanja bila je tolika da je jemčila da će ga uskoro izneti izvan monitorovog vidokruga. No, kada je konačno krenuo, u koracima mu se osetio polet i on stade da pevuši jednu staru pesmu dok je promicao mračnim hodnicima. Kao dečak gledao je drevne filmske kasete i imao ambiciju da postane Džon Lenon, da se gizdavo njiše u hodu, ludira, izvija melodijske linije i postane besmrtan, da se uz pomoć svojih glasnih žica lansira u istoriju. Prošlo je mnogo vremena otkako se poslednji put setio te opsesije. Taj period trajao je oko godinu dana: sakupljanje stvarčica-uspomena, iznajmljivanje gitare na nedelju dana, uvežbavanje nekoliko pesmica, poziranje iz profila pred ogledalom (uz prethodno udešavanje plave svetlosti, pozadine, nakrivljavanje kačketa, pirlitanje kose), učenje iznanađujuće pevljivog slenga. Taj san je izbledeo kada je shvatio da ne ume da peva.
     U blizini izlaza načinio je dva tri stepa, zviždući, poskakujući i prevušeći, a onda je izronio u mutnjikavu prolećnu sunčevu svetlost.
     Na izlazu ga je zaustavila stražarka. Pogledala je fotografiju na njegovom bedžu, a zatim još jednom lice.
     "Ne možete da poistovetite ovaj ispijani lik sa tom anđeoskom fotografijom?"
     "Oh izvinite. Znala sam da radite ovde, gospodine, a ja sam nova i nikada vas do sada nisam videla. Videla sam vas na 3-D još dok sam bila devojčica." Ljupko mu se osmehnula i on se iznenada oseti znatno starijim.
     Potrčao je za automobilom, sustigao ga i mahnuo stražarki dok je uskakao na platformu.
     Slava. Znao je da mu Labkin zavidi na tome a već i sama ta činjenica beše dovoljna da se bolno zgrči i nasmeje u isti mah. Do đavola, da je želeo svetlosti reflektora ostao bi u najistaknutijem delu programa, u cilindričnim gradovima sagrađenim na visovima Lagraža. Da stvara nov svet, svež i čist (3-D su to nazivali Cilcitima - sasvim američka perverzija jednog po opštem priznanju kurvinskog jezika - gotovo isto toliko loš izraz kao i neboder iz prošlog veka.)
     Ne. Bio je srećan, štaviše, stravično srećan što je dobio čak i ovo mesto.
     Kada su njega i Lena izvukli iz udobnosti Zmaja, koja je bila jednaka onoj u kutiji za cipele i vešto ih izmakli da ne padnu pod udar zakona, Najdžel je mnogo toga naučio. Napadi 'Njujork Tajmsa' bili su komarci u poređenju s onim što ih je čekalo u Nasi. Pa ipak, javno iskustvo pripremilo ga je za njegovu ličnu unutrašnju bitku. Parsons koji je bio na čelu Nase u to vreme, poslao je u vasionu Najdžela, pouzdanog, hitrog i ozbiljnog momka, sposobnog da usporava disanje i smanjuje svoj metabolizam po volji uz pomoć samohipnoze. Gužva oko Ikarusa načinila ga je čovekom, dala mu vremena da ublaži žuč koji se nagomilao u njemu, ostavljajući određen duh netaknut.
     Istini za volju, teško da se o njemu moglo govoriti kao o drugom Lindbergu. No, on je zagladio kosu i kada je u Nasi počela da se priprema Noć Dugih Noževa, izašao je u javnost sa činjenicama. Drznuo se da da jedan retrospektivan intervju na 3-D, održao nekoliko dobro tempiranih govora, pokazavši zube. Kada su ga pitali za ulogu češirskog mačka Dejvida u misiji izmislio je jednu do te mere besmislenu pričicu da ga je NBC isključio iz svog ranog večernjeg šoua, ali je CBS ostao prisutan.
     Poslovi su krenuli. Pojavio se u jednoj govornoj emisiji blago intelektualnog karaktera gde je pokazao da je više no usputno upoznat s radom Luisa Armrstronga i Džeferson Erplejna, koji su ponovo ulazili u modu. Intervjuisali su ga za vreme dugog pešačenja kroz divljinu pustošne Siere. Na sebi je imao oznojeno odelo i govorio je o meditaciji i svom poštovanju za zatvorene životne sisteme (kakav je bio Zemljin). Ne, nije to bio nekakav veliki materijal. Ali rukovodioci 3-D dokazali su da su neobična bratija; za sve što bi zagolicalo njihove nozdrve mislili su da je šampanjac.
     Imao je nesvakidašnju sreću. Pretočio bi u rečenicu-dve nešto što bi se zakuvalo u njegovoj podsvesti i odjednom bi se Prasons ili češirski Dejv našli u nevolji. Napao ih je zbog dvoličnog držanja u čitavom slučaju sa Ikarusom, zbog osujećivanja programa cilindričnih gradova (to je odista bilo glupo; prvi grad je već počeo da daje plodove nove industrije, zasnovane na bestežinskom stanju i niskim temperaturama, koja je mogla da spase američku ekonomiju).
     Vreme je neumitno proticalo i Parsons više nije bio direktor Nase.
     Češirski Dejv službovao je negde u Nevadi, dok mu je onaj cereći izraz polako nestajao sa lica.
     Jedan komentator je rekao da Najdžel poseduje talenat da kaže prave istine u pravi čas - pravi čas za Najdžela - te je zato bilo duplo veće iznenađenje kada ga je ta sposobnost potpuno napustila, pošto se Parsons povukao. Nekolicina Nasinih funkcionera podsticala ga je da nastavi, da istera još kog od tih pećinskih ljudi sa glibavim tabanima. No, oni su to činili u zabitim ćoškovima koktel partija, mrmljajući u svoje čaše s burbonom ili džinom o njegovoj veštini manevrisanja. Odbio ih je sležući ramenima, svestan da je njihovo neobuzdano divljenje deplasirano. On je sredio Parsonsa i Dejva iz čiste lične netrpeljivosti. Nije tu bio, posredi, nikakav princip i on je to podsvesno znao.
     Čim su smutljivci iščezli, lukavi Mediči u njemu skliznuo je u duboki san, otrov je iščilio iz njega i Najdžel se vratio svom poslu delatnog astronauta.
     Tako se to zbilo.
     Nasa je osetila njegovu potencijalnu moć (kada te zmija jednom ujede i guštera se bojiš) i - ergo - zadržala Lena i njega u aktivnom radnom odnosu. Len se opredelio za poslove održavanja objekata u orbiti. Najdžel se dočepao Meseca.
     Tamo zaposleni stariji muškarci, s podužim bračnim stažom, uveliko su se približavali četrdesetim i već odavali neprijatne mirise ustajalosti. Nasa je bila prinuđena da se okrene ekonomski isplativim projektima, te je uložila znatna sredstva u brzo istraživanje Meseca, imajući u vidu moguća industrijska korišćenja. Zemlji su bila potrebna privredna sedišta koja ne zagađuju okolinu, a sve je to moralo da se ostvari po najnižim cenama. I tako su se u jedno razdoblje lišeno slave vratili naočiti ljudi, blajhovane, bezmalo do lobanje podšišane kose. Tokom osamnaestomesečnog boravka u Hiparhusovoj bazi na Mesecu on je prokrčio put kroz njihove redove.
     Njegov rotacioni povratak na Zemlju preobratio se u stalno radno mesto. Ekonomija je oživljavala. Nastupilo je doba obuke mladih ljudi, bržeg oka, vitkijih i čvršćih osoba. On i Len i dalje su održavali minimum neophodne forme u letećim kapsulama u Mofat polju, a pored toga svaka tri meseca odlazili su u Hjuston na sistematski dvodnevni pregled.
     Postojala je mogućnost da se jednog dana ponovo vrati aktivnosti u bestežinskom stanju, ali on je iskreno sumnjao u to. Struk mu se udebljao, verni damari njegovog srca sada su otkucavali pod višim krvnim pritiskom, a imao je i četrdeset jednu godinu.
     Sve je nagoveštavalo da je kucnuo čas da promeni sredinu.
     Ali kamo da ode? U administraciju? Stečeno iskustvo u upravljanju radom drugih ljudi? Ne, nikada nije naučio da se osmehuje, a da se tako ne oseća; ili da odmerava dejstvo svojih reči. Uvek je spontano izgovarao reči; sve što je u životu uradio, uradio je u prvom otkosu.
     Netremično je posmatrao izbrazdana brda Pasadene. Možda neka druga vrsta karijere? Pre nekoliko godina napisao je poduži članak o Ikarusu za 'Vorldvju'. To je bilo dobro primljeno i neko vreme je razmišljao da li da se posveti pisanju. Tako bi dao oduška svojim neobičnim, pomalo nastranim verbalnim trikovima, svom uvrnutom smislu za humor. Možda bi to ublažilo nagrizajuću žučljivost, koja je povremeno narastala u njemu.
     Ne, to nije dolazilo u obzir. Želeo je više od čina sopstvenog ispoljavanja na komadićima hartije.
     Razdraženo je ispustio vazduh kroz nozdrve. Ovde je dobro pristajala jedna stara Dilanova balada: jedinu stvar koju je znao da nastavi, da nastavlja dalje.
     Ili to ili ništa.









5.
     "Danas po podne proširilo se na moje nožne zglobove."
     Sledio se, ukočivši na pola puta ruku koja je htela da pozove konobara. "Šta?"
     "Bole me članci. Jače nego zglobovi na rukama."
     "Uzimaš li hlorokvin?"
     "Naravno. Nisam glupa", reče Aleksandrija razdraženo.
     "Možda je potrebno nekoliko dana da se privikneš. Da ima dejstvo", reče on s lažnom smirenošću.
     "Možda."
     "Nije nemoguće da ćeš se bolje osećati kada nešto prezalogajiš. Šta misliš o biraniju?"
     "Nisam raspoložena za to."
     "Ah. Njihov kari je uvek zdrav. Što ne bismo podelili jednu porciju, onako srednje ljutine?"
     "U redu." Zavalila se u stolici i lenjo zanjihala glavom s jedne strane na drugu. "Treba mi razgibavanje. Naruči mi pivo, hoćeš li? Lakantu."
     U gustom vazduhu, zasićenom mirisima izgledala je kao da lebdi u snenim daljinama. Prošla su dva dana otkako je primetio Snarka, a još joj to nije rekao. Učinilo mu se da je ovo pravi trenutak; to bi joj moglo skrenuti pažnju sa bolova u člancima.
     Uhvatio je konabarevo oko i naručio jelo. Bili su smešteni blizu stražnjeg dela restorana, zaklonjeni zveckavom zavesom od staklenih kuglica, tako da je postojala mala verovatnoća da ih neko čuje. Govorio je tiho, jedva nešto glasnije od žamora dokonih razgovora ostalih posetilaca.
     Vesti su je uzbudile i ona ga zasu pitanjima. Poslednja dva dana nisu otkrila ništa novo, no on joj je podrobno opisao sve što je preduzeo kako bi organizovao sistematsku potragu za novim tragovima Snarka. Taman se bio upustio u ozbiljnije objašnjenje kada je opazio da je njeno zanimanje splaslo. Poigravala se jelom u svom tanjiru i pomalo pijuckala žućkasto pivo. Bacala je pogled prema posetiocima koji su dolazili i odlazili.
     Ućutao je i prionuo na planinu karija pred sobom dodajući začine, eksperimentišući sa dva čatnija. Posle uljudnog ćutanja, promenila je predmet razgovora.
     "Razmišljala sam o nečemu što je Širli rekla, Najdžele."
     "A šta to?"
     "Kao što je preporučio ove pilule, dr Hafman je savetovao i odmor. Širli smatra da je najbolji odmor bekstvo od uobičajene svakodnevice." Piljila je u njega zamišljeno.
     "Misliš li na neki duži odmor?"
     "Da. Ali i na kraća putovanja tu i tamo. Izleti."
     "Ova stvar sa Snarkom progutaće mi puno vremena..."
     "Znam to. Samo sam htela prva da iznesem predlog."
     Osmehnuo se saosećajno. "Svakako. Nema razloga da ne skoknemo do Baje i malo se provedemo."
     "Nagomilalo mi se puno besplatnih avionskih karata. Možemo da odletimo bilo kud na svetu s Američkim aerotransportom."
     "Iznenađen sam što želiš da proćerdaš toliko vremena kada su ti pregovori u toku."
     "Mogu oni i bez mene s vremena na vreme."
     Pošto je izrekla to, izraz crta oko njenih smeđih očiju promenio se, usne joj se tanano poviše naniže i on je odjednom prozreo duboko u nju, sve do izvesnog hladnog zabrinutog središta.
     Bilo je već kasno kada su izašli iz restorana. Neke od luksuznijih radnji još su bile otvorene. Dve policajke u pohabanim jaknama proveriše njihove isprave, a potom produžiše niz ulicu. Ove dve žene zaustavljale su većinu ljudi koje su sretale, odvodeći ih do narandžastog kruga svetlosti, koje su stvarale pravilno raspoređene ulične svetiljke da bi proverile identitet. Jedna žena stajala je na bezbednom rastojanju sa izvučenom palicom za ošamućivanje dok se druga javljala Centrali, proveravajući verimatrice u ispravama. Najdžel nije obraćao pažnju na ovu scenu, sve dok se nedaleko od njih jedna žena nije istrgla policajkama i jurnula u jednu robnu kuću. Muškarac koji je bio sa njom takođe je pokušao da pobegne, ali ga je žena-policajac oborila na tlo. Druga policajka je izvukla pištolj i utrčala u prodavnicu. Onaj muškarac je nešto vikao opirući se. Žena ga je odalamila palicom i njegovo lice pobele. On posrnu napred. Iz unutrašnjosti robne kuće dopreše prigušeni pucnji.
     Njihov autobus je stigao. Najdžel se pope na platformu.
     Aleksandrija je i dalje stajala, držeći šaku na ustima. Onaj muškarac je pokušavao da se pridigne na kolena. Procedio je nekoliko reči kroz stisnute zube. Njene usne se poviše od osećanja odvratnosti i ona zausti da kaže nešto. Najdžel je pozva po imenu. Oklevala je. "Aleksandrija!"
     Pružio joj je ruku. Ćuteći popela se uza stepenice, ukrućenih nogu. Sela je pored njega kada su se vrata autobusa zatvorila s piskom. Ubrzano je disala.
     "Zaboravi to", reče Najdžel, "Tako je to."
     Autobus je zujeći krenuo. Minuli su pored onog čoveka na pločniku. Koleno žene-policajca pritiskalo je njegova leđa i on je staklenastim očima zurio u sivi trotoar. Sve pojedinosti bile su jasno vidljive u bledoj narandžastoj svetlosti.

     Pre no što je Labkin okončao svoju razvučenu rečenicu, Najdžel je iskočio iz stolice i stao besno da šeta.
     "Prokleto si u pravu kada misliš da ću se usprotiviti tome", reče Najdžel. "To je najgluplje krvavo..."
     "Slušaj Najdžele, potpuno se slažem s tobom. Ti i ja smo najposle naučnici."
     Najdžel je zajedljivo pomislio kako bi sasvim lako mogao da iznese dokaz i protiv tog poslednjeg stava, barem kada je Labkin bio u pitanju. No, prešao je preko toga.
     "Ne volimo tajne poslove", produži Labkin. Pažljivo je birao reči. "Međutim, u isto vreme, mogu da razumem nužnost krajnje poverljivosti u ovom slučaju."
     "Koliko dugo to treba da traje?" upita oštro Najdžel.
     "Koliko dugo?" Labkin je oklevao. Najdžel je naslutio da je ritam Labkinove pripremljene vakele otišao u paramparčad. "Zaista ne znam", reče čovek nesigurno. "Možda bismo ipak, ako već govorimo o budućnosti", pohita on da bi predupredio Najdželovu reakciju, "mogli da kažemo da je to pitanje dana. Shvataš?"
     "Ko to kaže?"
     "Šta?"
     "Čija je reč glavna u tome?"
     "Pa naravno, direktorova. On je bio prvi. Smatrao je da bi trebalo da prođemo kako kroz vojne, tako i kroz civilne kanale."
     Najdžel prestade da šetka i sede. Labkinova kancelarija bila je osvetljena samo oko njegovog stola dok su joj uglovi počivali u tami. Oku Najdželove svesti efekat ovog ograničenog osvetljenja stvarao je predstavu bokserskog ringa u kome se nalaze Labkin i on, dva protivnika narogušena jedan na drugog preko Labkinovog hrastovog stola. Najdžel se zgurio zabivši laktove u kolena i stao da zuri u dežmekasto lice ovog čoveka.
     "Zbog čega do vraga proklete Vazdušne snage..."
     "Oni će preko svojih kanala ionako saznati za to."
     "Ali zašto?"
     "Možda će nam zatrebati njihova mreža dubokih svemirskih senzora da bismo ušli u trag, ah, Snarku."
     "Smešno. To je bezmalo isto što i zemaljska mreža."
     "Možda se Snark baš tamo uputio."
     "To je veoma daleka mogućnost."
     "Ali ne i neostvariva, priznaj. Ovo bi, takođe, moglo biti od značaja za svetsku bezbednost. Slažeš li se s tim?"
     Najdžel je razmislio za trenutak. "Misliš na mogućnost da se Snark približi Zemlji i da nuklearni monitorski sistem otkrije njegov fuzioni plamen..."
     "Da."
     "...i pomisli da je posredi neki projektil ili lansirana bojeva glava..."
     "Moraš priznati da postoji takva mogućnost."
     Najdžel je stisnuo pesnice ne rekavši ništa.
     "Sačuvaćemo ovo pod našim šeširom, više nikom ništa nećemo reći", progovori Labkin blagim glasom. "Tehničari ionako nikada ne znaju celu priču. Ako im više ništa ne kažemo, oni će naprosto zaboraviti. Ostajemo ti, ja, direktor, tuce ili dva ljudi u Vašingtonu i Ujedinjenim Nacijama."
     "Kako do đavola da radimo? Ne mogu da kontrolišem svaki plamteći planetarni monitor. Potrebne su nam smene..."
     "Imaćeš ih. Ali možemo da razbijemo posao na segmente proučavanja. Na taj način nijedan tehničar ili inženjer neće znati svrhu."
     "Ali to je neefikasno do boga. Treba da pretražimo čitav Sunčev sistem."
     Labkinov glas postade čvrst i bezosećajan. "Tako mora biti, Najdžele. I ako želiš da radiš na ovom programu..." Nije dovršio rečenicu.

     Nežno ga je prodrmala usred noći, a zatim malo grublje, da bi se on konačno probudio; oči su mu bile krmeljive dok mu je svest i dalje lebdela u magli.
     "Najdžele, bojim se."
     "Šta je? Ja..."
     "Ne znam. Naprosto sam se probudila i uplašila se."
     Uspravio se u krevetu i uzeo je u naručje. Zarila je svoje lice u njegova prsa, drhteći kao da joj je bilo hladno. "Jesi li nešto sanjala?"
     "Ne. Ne, samo sam... srce mi je tako jako lupalo da sam pomislila da ga i ti moraš čuti, a noge su mi bile tako sputane... Još me bole."
     "Sanjala si nešto. Jednostavno se ne sećaš toga."
     "Misliš da je tako?"
     "Dabome."
     "Pitam se šta je bilo posredi?"
     "Neko divljačno parče iz podsvesti. Uvek je to. Sređivanje računa."
     Prozborila je slabašnim, visokim glasom. "Pa ako je tako, volela bih da ga se otarasim."
     "Ne. Podsvest je nalik na reklamne spotove na Tri D. Bez njihovog nadeva nema ni dobrih programa."
     "Šta se to tako glasno čuje?"
     "Kiša. Reklo bi se da je pravi pljusak."
     "Oh. Dobro. Dobro. Bila nam je potrebna."
     "Uvek nam je potrebna."
     "Da."
     Presedeo je ostatak noći, utonuvši konačno u san tek kada je ona uveliko zaspala.

     U gradskom muzeju Los Anđelesa:
     Aleksandrija se pognula napred da bi proučila pločicu sa tumačenjem ispod jedne tamno sive skulpture. "Devadasi izvodi gimnastički seksualni čin sa dvojicom vojnika, koji u isti mah učestvuju u igri mačevima. Ova scena beleži jedan motiv namenjen javnom prikazivanju. Južna Indija. Sedamnaesti vek." Izvila je leđa u luk podražavajući Devadasi, savivši se gotovo do pola.
     "Izgleda teško", reče on.
     "Nemoguće. A i ugao za muškarca koji stoji ispred nje u osnovi je pogrešan."
     "Oni su bili gimnastičari."
     "Seti se onog: 'Više sam volela onog velikog otpozadi.' To su reči one koja je odnosila muškarce u noć iz 'seksualnih pobuda' - jesi li zaboravila?"
     "Sećam se. Tanana fraza."
     "Zbog čega ima onu rupicu na vulvi?"
     "Religijsko značenje."
     "Ha!"
     "Onda iz razloga valjanog održavanja. To joj verovatno osujećuje povremenu želju da ureže nečije inicijale na njoj."
     "Malo verovatno", reče ona. "'Večni ples jogina i lingam', piše na sledećoj. Večni." Dugo ju je i netremično promatrala, a onda se naglo okrenu. Usta joj se obesiše. Nesigurno se zanela na glatkim pločicama. Najdžel je prihvati za ruku, pridržavajući je dok je teturala prema obližnjem redu stolica. Opazio je da je galerija bila neobično tiha. Strovalila se na stolicu, šištavo dišući. Njihala se i zurila ravno ispred sebe. Čelo joj se orosi kapljicama znoja. Najdžel podiže pogled. Svi posetioci galerije stajali su nepomično i pasmatrali Aleksandriju.
     "Treba odmah da napusti taj prokleti posao", reče Širli odlučnim glasom.
     "Ali ona ga voli."
     Najdžel je srkutao kafu. Bila je nekako uljasta i gusta, ali ipak, po svoj prilici, bolja od one koju je mogao da dobije na radnom mestu. Govorio je sebi da bi trebalo da ustane i pospremi sudove posle doručka, sada kada je Aleksandrija otišla na sastanak ali ga je Širlina hladna, kontrolisana srdžba držala prikovanog za sto.
     "Ona je na ivici snaga. Jedva se drži na nogama. Zar ne vidiš to?" Sevala je očima prema njemu i njihovo svetlucanje zamiralo je i obnavljalo se ispod visokih lukova tamnih veđa.
     "Želi da sudeluje u tom paslu s Brazilcima."
     "Do đavola s tim! Ona je uplašena. Bila sam odsutna - koliko dugo? pet minuta - i kada sam se vratila ona je i dalje sedela u onoj galeriji, bela kao kreč, a ti si je tapšao po ruci. To nije zdravo, to nije Aleksandrija kakvu poznajemo."
     Najdžel klimnu glavom. "Ali ja sam razgovarao s njom. Ona se..."
     "...boji da to ispolji, da pokaže koliko je zabrinuta. Ona se oseća krivom zbog toga, Najdžele. To je uobičajena reakcija. Ljudi sa kojima ja radim osećaju se krivim zato što su siromašni, stari ili bolesni. Na meni i tebi je da ih iščupamo iz toga. Da ih nateramo da sebe vide..."
     Glas joj zamre. "Moje reči ne dopiru do tebe, je li tako?"
     "Ne, ne, dopiru."
     "Mislim da bi trebalo barem da je ubediš da ostane kod kuće i odmori se."
     "Hoću."
     "Kada se bude osećala malo bolje, otići ćemo na izlet", reče brzo Širli tvrdeći pazar.
     "U redu. Izlet." Ustao je i počeo da skuplja tanjire; njihove keramičke ivice su škripale, a srebrni pribor za jelo zvečao. "Bojim se da sam zaboravio da ti spomenem nešto. Moj rad..."
     "Da, da", reče Širli plahovito. "Znam za tvoj prokleti rad."

     Probudio se u močvari izgužvanih, ulepljenih čaršava. Julska žega uskladištila se u gornjim sobama ove stare kuće, čekajući noć, prebivajući u uglovima sa ustajalim vazduhom. Polako se prevalio preko ivice kreveta tako da se Aleksandrija blago uzljuljala na talasiću postelje. Ispustila je jedva čujan grleni mrmor i ponovo utihnula.
     Hladan udar noćnog vazduha iznenadio ga je. Najposle, ova soba nije bila zatvorena niti neprovetrena. Znoj koji ga je sada štipao sušeći se, poticao je od neke unutrašnje vatre nekog sna kog se sećao kao kroz maglu. Udahnuo je studen, suv vazduh i uzdrhtao.
     A onda se setio.
     Odšetao je u dnevnu sobu sa visokim svodom i upalio lampu čija svetlost nije dopirala u spavaću sobu. Stao je da pretura među tomovima Enciklopedije Britanike i konačno pronašao ono što je tražio. Čitajući, napipao je kauč i seo na njega.
     Lupus etythenzatosus. Može da napadne bilo koji organ ili kompletnu strukturu tela. Prevashodno ugrožava membrane koje izlučuju vlagu kakve su one u zglobovima ili one koje oblažu abdomen. Proizvodi modifikovana antitela i izmenjene proteine. Simptomi se ne moraju ispoljiti za duže vreme. Njegovo širenje po telu obično je nemoguće otkriti sve dok se ne jave glavni simptomi. Poslednjih godina povezanost sa centralnim nervnim sistemom osvedočila se kao bitna osobenost ove bolesti. Proučavanja su utvrdila jedinu vezu između pojave bolesti i stepena zagađenosti čovekove sredine, premda precizan mehanizam još nije otkriven. Lečenje... Sve do tog trenutka sve skupa mu nije delovalo stvarno.
     Pročitao je članak jedanput, zatim još jednom i konačno zastao kada je shvatio da plače. Oči su mu bile vlažne i pekle su ga.
     Vratio je knjigu na policu zapazivši pri tom jednu drugu. Biblija povezana u reljefini akrilik. Čudno. Otvorio ju je. Neke stranice nosile su jasne tragove prelistavanja. Širli? Ne, Aleksandrija. Da li je ona ovo čitala pre njihovog razgovora sa Hafmanom? Da li je odranije sumnjala? Seo je i počeo da čita.









6.
     "Predsednik ne zna koliko dugo, Najdžele", reče Labkin ozbiljnim glasom. "Traži od nas da sačekamo i pokušamo da ga pronađemo."
     "Misli li on da bilo ko može da zadrži vesti o nečemu tako velikom zauvek? Prošlo je već pet meseci. Sumnjam da će ljudi u Vašingtonu i Ujedinjenim Nacijama moći još dugo da drže jezik za zubima."
     Još jednom su se našli uokvireni kupom svetlosti oko Labkinovog stola. Jedan prozor na daljem zidu propuštao je nešto malo sunčeve svetlosti, pridajući Labkinovoj bolesnožućkastoj koži još žuću nijansu. Najdžel je sedeo kao na iglama, stisnutih usana.
     Labkin se nehatno zavalio u stolicu, ljuljkajući se za trenutak. "Je li ovo nagoveštaj da bi mogao da...?"
     "Ne, gluposti. Neću se izlanuti." Zastao je za sekund, prisetivši se da je Aleksandrija znala. Bio je siguran da je njoj mogao verovati. U stvari, činilo se da ona nije u potpunosti shvatila značaj Snarka i nikada spontano nije povela razgovor o tome. "Ali čitava zamisao je budalasta. Detinjasta."
     "Ne bi se tako osećao da si bio sa mnom u Beloj kući, Najdžele", reče Labkin turobnim glasom.
     "Nisam bio pozvan."
     "Znam. Jasno je da su predsednik i Nasa želeli da suze krug posetilaca. Da bi izmakli interesovanju štampe, a i iz bezbednosnih razloga."
     Nema sumnje da je spomenuti put bio vrhunac Labkinove karijere i Najdžel je slutio da ovaj čovek gori od želje da to nekome ispriča. Ali u LMP-u samo su Najdžel i direktor znali tajnu, a direktor je ianako bio prisutan u Beloj kući. Najdžel se osmehnu za svoj groš.
     "Način na koji je to predsednik izneo bio je odista ubedljiv, Najdžele. Valja uzeti u obzir emocionalno dejstvo jednog takvog događaja, udruženo s religioznom groznicom koja je na pragu u zemlji, zapravo u čitavom svetu... Znaš li da oni Novi sinovi sada već imaju svog senatora, koji ih zastupa. Oni bi podigli ozbiljnu prašinu."
     "Koje krilo Novih sinova?"
     "Krilo? Ne znam..."
     "U ovom trenutku ih ima svih boja i veličina. Onih sa grozničavim očima i znojavim dlanovima, koji ne znaju da broje do dvanaest bez skidanja cipela. Ukoliko ih uopšte imaju. Tu su zatim intelektualni Novi sinovi, koji zagovaraju doktrinu koja propoveda da život postoji svuda i da je deo imanentne hostije - u tom smislu. Barem je to tako prema Aleksandrijinim rečima. Oni..." Najdžel je zamukao, svestan da je počeo brbljati o sporednim stvarima. Labkin je posedovao nesumnjiv talenat da ga skrene s ključnog pitanja.
     "Paa", reče Labkin, "postoje, takođe, vojna lica. Oni su prilično nervozni u vezi s ovom stvari." Labkin je nesvesno klimnuo sam sebi, kao da je poslednja tvrdnja zahtevala dodatnu težinu.
     "To je krvavo jednostrano razmišljanje. Nijedna vrsta sa druge zvezde neće preći sav taj put da bi bacila bombu na nas."
     "Ti to znaš. Ja to znam. Ali neki generali su zabrinuti."
     "Zbog čega, do đavola?"
     "Zbog opasnosti od aktiviranja Mreže nuklearne odbrane, premda je sada ona znatno smanjena, budući da se povećao broj ljudi koji znaju za, ah, Snark. Postoji, takođe, mogućnost biološke kontaminacije, ukoliko ta stvar prodre u atmosferu..."
     Lobnikov glas je zamro i sada su oba čoveka dugo i sumorno zurila u eukaliptus koji se jasno izdvajao u svetloj i sivoj izmaglici s one strane prozora. Neprekidna izmena svetskog klimatskog ciklusa uslovila je da ove pritiskajuće magle postaju sve jače iz godine u godinu; proces se dao shvatiti ali se nije mogao kontrolisati.
     Labkin je kuckao pisaljkom po glatkoj površini stola i taj kuckavi ritam šuplje je odjekivao u praznoj sobi. Najdžel je proučavao ovog čoveka nastojeći da proceni na koji se način u nastaloj situaciji Labkin bavio politikom. Verovatno je ovo shvatao kao bremenitu stvar, zapravo zasebnu sferu aktivnosti. Labkin bi učinio sve što je u njegovoj moći da od Najdžela učini odanog, ćutljivog radnika posvećenog ispitivanju Sunčevog sistema u potrazi za Snarkom. U međuvremenu, Labkin bi u Ujedinjenim Nacijama mogao da glumi kompetentnog, sposobnog i odlučnog čoveka. Tip poput Labkina, s nepokolebljivim, sigurnim odgovorima, morao je ugroženim diplomatima izgledati kao dobra prilika, sjajan kandidat za bolje stvari.
     Najdžel je stisnuo usne i zapitao se da li se pretvarao u cinika. Bilo je to teško reći.
     "I dalje verujem da imamo obavezu da ovo saopštimo čovečanstvu. Snark nije samo još jedan strateški činilac", reče Najdžel.
     "Pa, žao mi je što gajiš takve misli, Najdžele."
     Nije bilo odgovora. Napolju su kapi tiho rominjale na vlažan, sivi svet orošavajući prozorsko okno.
     "Ti, ipak, priznaješ da postoji potreba da ovo ostane u tajnosti, nije li tako? Hoću da kažem, vodićeš računa o bezbednosti, uprkos ličnim osećanjima? Ja bih..."
     "Da, da, saglašavam se", reče Najdžel razdraženo.
     "Dobro je, vrlo dobro. Da je drugačije, bojim se da bih te morao odstraniti iz grupe. Predsednik je bio veoma odlučan u tom pogledu. Mi, ništa lično, od..."
     "U redu je. Jedina vaša briga je Snark."
     "Ah, da. Nešto i o tome. Bilo je određenih primedbi na račun tog neobičnog mitskog naziva. On bi mogao, ukoliko bi neko neželjen saznao, da probudi zanimanje. Kabinet sekretara Ujedinjenih Nacija sugerisao je da ga krstimo brojem J-27. Nakon dvadeset šest otkrivenih Jupiterovih meseca, ovaj je naredni, shvataš..."
     "Hmmm." Najdžel slegnu ramenima.
     "...ali, naravno, sekretar je pokazao najveće moguće zanimanje za otkrivanje mesta na kome možemo naredni put da ga očekujemo."
     Najdžel je shvatio da više ne može čekati. Karta koju je držao u ruci nije se mogla preobratiti u adut, te je glatko mogao da je odigra. "Mislim da možda već znam", reče on jednoličnim glasom.
     "Oh", ozari se Labkin i oprezno se nagnu napred.
     "Pretpostavljam da će Snark slediti orbitu koja mu omogućava da racionalno troši energiju. Ne bi imalo nikakvog smisla da rasipa snagu. Imajući to u vidu, kao i grubo izračunat Doplerov efekat na osnovu promena veličine, koje smo dobili iz podataka o fuzionom plamenu, predviđam da se kretao dugačkom strmom orbitom prema Marsu."
     "Znači da je blizu Marsa?" upita Labkin uzbuđeno, zaboravivši na svoj uobičajen nadmen stav.
     "Ne više."
     "Ja ne..."
     "Proveo sam dosta sati prateći rad Marsovih monitora. Iskoristio sam ono budžetsko pravo i naložio tamošnjim kamerama i teleskopima da komad po kamad pregledaju dostupno nebo oko Marsa. Program je neprekidno tekao, a ja sam pregledao rezultate svaki dan. Tragao sam. Juče sam nešto otkrio."
     "Trebalo je da mi to kažeš."
     "Upravo vam govorim."
     "Moram smesta da pozovem Vašington i Ujedinjene Nacije. Ukoliko se objekt sada nalazi u orbiti oko Marsa..."
     "Ne nalazi se." Najdžel je prekrstio ruke. U ustima je osećao blago opor ukus.
     "Mislio sam da si..."
     "Snark je stremio prema spolja, daleko od Marsa. Dobio sam dva snimka, vremenski razdvojena satima. Taj podatak potiče od pre sedam dana. Danas sam ponovo pogledao, proveravajući konačan nedeljni izvod, ali njega više nije bilo. Izašao je izvan dostupnog opsega."
     Labkin je delovao ošamućeno. "Već je iščezao", reče polako.
     "Čak i sa samo dve tačke može se jasno odrediti putanja njegovog leta. Mislim da je po svoj prilici izveo gravitacioni povratni skok, prošavši lučnom putanjam kroz planetarni prostor radi hitnog osmatranja i iskoristio momentum iz susreta."
     Najdžel je u međuvremenu ustao, a zatim je ležerno odšetao do Labkinove table. Oslonio se na nju, prekrstivši ruke na leđima; Težina njegovog tela počivala je na polici za krede dok su mu laktovi štrčali sa strana. Stajao je tako u mutnoj svetlosti, gde Labkin nije mogao jasno da razazna izraz podrugljive nadmoći na njegovom licu. Obrisao je trošne tragove prašine od žute krede i stao da posmatra svog sagovornika. Na neki način uživao je da posmatra Labkina u defanzivnoj ulozi. Možda je ova zagonetka sa Snarkom mogla da spase ovog čoveka od njegove opčinjenosti generalima i predsednicima.
     Labkin je delovao zbunjeno. "Koje mu je sledeće odredište?"
     "Mislim da je to... Venera", reče Najdžel.

     Brod je znao i pre nego što je ostavio za sobom džinovsku, višestruko opasnu planetu, da je sledeći svet prema unutrašnjosti sistema pust: mesto gde se crvenkasta prašina komešala pod naletima hladnog, oštrog vetra. Odsustvo prirodnog životnog sistema nije, međutim, isključivalo mogućnost prisustva stanovništva. Letelica se prisećala nekolicine svetova sličnih ovom, koje je susrela u dalekoj prošlosti, na kojima su cvetale napredne kulture.
     Odlučila je da proleti pokraj planete bez orbitovanja. Ovo je trebalo da sačuva više ugaonog momentuma za vreme gravitacionog 'sukoba', pripremajući brod za iskušenje koje ga je čekalo još dublje u unutrašnjosti sistema.
     Ovo se u datom trenutku nametalo kao najvažnije, budući da je plavo-beli svet zahtevao najveću moguću pažnju letelice. Od njega su dopirali snopovi preklapajućih radio signala, žamor glasova.
     U brodu se zapodenula rasprava.
     Konačne procene donošene su na osnovu glasanja tri podjednako sposobna kompjutera, sve dok je reč bila o inteligentnim signalima koji su se mogli dešifrovati. Preostajao je samo jedan kratak vremenski period, u kome se mogla dovršiti preliminarna analiza predajnih talasa koji su pristizali. Tada bi se u proces uključili viši činioci broda.
     Jedan kompjuter zalagao se za trenutnu promenu orbite, to jest za preskakanje bezvodnog, ružičastag sveta i nastavak putovanja, uz dalji utrošak goriva, prema onom plavom svetu.
     Drugi je smatrao da ona zbunjujuća navala radio-glasova, slabašnih ali zato posve različitih, govori o nekom haosu na trećoj planeti. Prema njegovom mišljenju, najbolje rešenje je bilo da se obezbedi dovoljno vremena za dešifrovanje tih zbrkanih signala. Putanja sa minimalnim utroškom energije pretpostavljala je još jedno blisko proletanje, zapravo izvođenje lupinga oko druge planete, onoga sveta koji beše obavijen oblacima gustim kao krem. Takva staza bi na račun utrošenog vremena uštedela gorivo što beše valjana računica.
     Treći kompjuter se kolebao za trenutak, a zatim se priklonio stavu drugog kolege.
     Pohitali su; vreli disk ispred njih rastao je velikom brzinom. Letelica je minula pokraj tog sveta s njegovom uskovitlanom prašinom i ledenim polovima, uskladištavajući prikupljene podatke u sićušnim magnetskim zrncima duboko unutar sebe; još jedan uzorak u neizmernim nizovima astronomske arhive.
     Letelica je smanjila tutnjavu svog fuzionog potisnog plamena i započela dugačak klizeći put prema drugoj naoblačenoj planeti. Započeli su složeni procesi pri buđenju njenog punog mentalnog kapaciteta. U međuvremenu, elektromagnetske uši usmerile su se prema onom plavom svetu, beležeći šaputanja mnogih jezika. Razumevanje jednog određenog jezika, bez znanja bilo kakve zajedničke odrednice, podrazumevalo je ogroman rad. Pokušaj je, odista, mogao da propadne. Letelica je i ranije imala neuspelih pokušaja, u drugim sistemima. Dešavalo se da bude prinuđena da ih napusti, suočena s neprijateljstvom i nerazumevanjem. No ovde možda...
     Mašine su krenule punom parom.
     Sedeo je sa Širli na nabijenom pesku posmatrajući kako Aleksandrija, obazrivo gazeći, mukotrpno savlađuje nadiranje belih penušavih talasa. Sa svakim uzastopnim naletom hladne vode na neobičan način je uzdizala padlaktice kao da će je ta kretnja naviše izvući, izneti iznad i izvan domašaja studenog udara okeana. Grudi su joj se njihale i poskakivale.
     "Dobro je videti je kako ulazi", reče Najdžel raspoloženo. On i Širli proveli su dobrih deset minuta nagovarajući Aleksandriju da se pokrene.
     "Hladno je", reče Širli. "Misliš li da je došlo do pomeranja..." Lenjo je pokazala prstom prema plavo-beloj planini koja se nadnosila nad uzburkanu površinu plavetne vode. Taj ledeni breg plutao je na nekoliko kilometara od obale, južno od Malibua.
     "Ne, oni ga prilično čvrsto skoljavaju. Najveći deo slatke vode pluta na površini okeana." Blag rashlađujući vetar uskomešao je pesak oko njih. "Moguće je, ipak, da ovaj povetarac dopire preko brega", dodao je.
     Aleksandrija je sada poskakivala na penastim talasima. Jedan oblak vodenog praha raspršio se preko nje. Iznikla je iz njega s kosom u vidu traka samo sada tamnije smeđe boje, zatresla glavom, žmirnula i odlučno zaronila u duboku dolinu sledećeg talasa. Nekoliko trenutaka kasnije izronila je s neočekivanom žestinom.
     "Bila je to dobra ideja, Širli", reče on. "Ona povoljno reaguje."
     "Znala sam da će tako biti. Njeno uklanjanje iz one gnjavaže sa Brazilcima bila je jedina stvar koja je mogla da uspe."
     "Jesi li to naučila za vreme onih vaših noćnih izleta?"
     "A ha", reče ona uz jedva primetan smešak. "Pitaš se kuda to odlazimo."
     "Pa da, pitam se..."
     Jedan stariji čovek valjkastog grudnog koša poduprtog tankim pocrnelim nogama, koji je stajao u blizini pokazivao je nešto od obale. "Hej, pazi", reče on.
     Najdžel je sledio pravac koji je pokazivao čovekov drhtavi kažiprst. Aleksandrija se batrgala u povratnom udaru talasa. Ukazala se jedna ruka koja je grabila vazduh. Valjala se u beloj sapunici vala. Glava joj se trzala naviše s razjapljenim ustima koja su vapila za vazduhom. Mlatarala je panično, malaksalim rukama.
     Najdžel je osetio kako mu se pete zarivaju u sitan pesak. Između dina na kojima su sedeli i šumećeg ruba vode pružala se strmina koju je prešao u par skokova. Visoko je skočio i protrčao kroz nekoliko prvih izlomljenih talasa. Sapleo se preko sledećeg i povratio ravnotežu. Žmirkao je kako bi rasterao so koja mu je štipala oči.
     Nije mogao da vidi Aleksandriju. Jedan zavojiti zid vode uzdigao se pred njim potopivši ga. Zaronio je u njega.
     Kada je izronio, nešto meko i toplo očešalo mu je nogu. Posegao je rukom u zapenušalu belu sapunicu i povukao to naviše. Nad površinom se pamolila Aleksandrijina noga.
     Učvrstio je položaj svojih nogu i povukao iz sve snage. Izronila je polako, kao da ju je neka velika težina prikivala za dno. Posrnuo je u uzburkanoj vodi, plavim potočićima koji su jurili oko njegovih nogu.
     Očistio joj je lice. Nezgrapno je obrtao njeno telo sve dok joj lice nije okrenuo naniže. Stao je da je lupa po leđima i jedan mlaz vode šiknuo je iz njenog grla.
     Zevnula je, zagrcnula se i prodisala.
     On i Širli stajali su unutar kruga stranaca. Njihovi tupi pogledi behu prikovani za jednog mladog čoveka koji je nešto mirno govorio Aleksandriji, ispunjavajući prostore između reči kontrolisanim gestovima. Popodnevno sunce izbeljivalo je čitavu scenu i Najdžel se okrete dok su mu mišići nervozno poskakivali od preostalog adranalina.
     Širli ga pogleda s izrazom pomešanog straha i olakšanja. "Ona, ona kaže da ju je savladalo osećanje slabosti", reče Širli. "Nije više mogla da pliva. Jedan talas ju je poduhvatio i tresnuo o dno."
     Najdžel ju je obgrlio rukom i klimuo glavom. Telo mu se podrhtavalo, primoravajući ga na akciju. Prešao je pogledam preko grozda iskupljenih posetilaca plaže koji su romorili iznoseći razne pretpostavke. Bacali su indiskretne ispitivačke poglede na njih dvoje. Krug nagih primata. Daleko niz pravolinijsku plažu znak jednog velikog restorana obećavao je ERNIJEVU BRZU USLUGU. Širli se privinula uz njega. Šaka joj se stiskala i opuštala, stiskala i opuštala. Luckasto, ali opazio je da se ovi pakreti odvijaju na svega nekoliko centimetara od njegovog penisa. Na tu pomisao, on se naduo, stvrdnuo i pomakao se, porinuvši ga u pravu zbrku osećanja.
     Iznajmio je taksi da ih preveze od Malibua do Pasadene. To je bilo izuzetno skupo, ali mu je Aleksandrijin bolestan i iscrpljen izraz Iica kazivao da ne bi mogla podneti autobus.
     Tokom dugog putovanja Aleksandrija je više puta ponovila priču. Talas. Prodor slane vode u dušnik. Borba na dnu. Pritiskajuća, mrveća težina vode.
     Usred petog ponavljanja utonula je u san, oborivši glavu na stranu. Kada su stigli kući, probudila se, potpuno ošamućena; dozvolila je da je odvedu na gornji sprat. On i Širli su je svukli, okupali i smestili u krevet.
     Zgotovili su ručak i ćutke obedovali.
     "Posle ovog, ja..." započe Širli. Spustila je viljušku. "NajdžeIe, trebaIo bi da znaš da smo ona i ja odlazile k Novim sinovima svih onih večeri."
     Pogledao ju je zaprepašćeno. "Vaši... izleti?"
     "Njoj je to potrebno. Počinjem da mislim da je i meni potrebno."
     "Mislim da je tebi potrebno..." Obuzdao se, a oštrina s kojom je započeo rečenicu iščezla je. Pružio je ruku preko stola i dotakao belinu njenog obraza, niz koji su se lagano kotrljale suze.
     "Sam Bog zna šta nam je potrebno. Sam Bog zna", reće on praznim glasom.
     Dr Hafman ga je odmeravao praznim pogledom. "Naravno da mogu da je smestim u bolnicu na duže vreme, ali vas, gospodine Volmsli, uveravam da nema nikakve potrebe za tim."
     Dohvatio je jednu ad onih zdepastih afričkih lutki poređanih na jednom kraju stola. Najdžel je ćutao neko vreme, dok je ovaj čovek prevrtao lutku u rukama, proučavajući je kao da je nikada ranije nije video. Na sebi je imao crno odelo, zgužvano ispod pazuha.
     "Mislite li da joj duže vreme ne bi pomoglo? Dodatni testovi u bolnici..."
     "Kompletno ispitivanje je završeno. Istina, od sada ćemo morati češće da nadziremo simptome, ali ništa se ne može postići..."
     "Do đavola!" Najdžel se nagnuo napred i pomeo zbirku lutaka sa stola od mahagonija. "Ona ništa ne jede. Jedva uspeva da ode na posao i vrati se. Ona, ona nema životne radosti. A vi mi kažete kako nema ničega što bi..."
     "Sve dok se bolest ne uravnoteži, tako stoji stvar."
     "A ako ne dođe do toga?"
     "Za sada joj pružamo sve što je u našoj moći. Hospitalizacija bi samo..."
     Najdžel ga je ućutkao pokretom ruke. Odjednom je postao svestan udaljenog brujanja saobraćaja napolju na Taliji, kao da je neko negde iznenada okrenuo dugme za pojačavanje tog tona.
     Zurio je u Hafmana. Ovaj čovek je bio tehničar i obavljao je svoj posao. Nije bio odgovoran za crvenilo i otoke koji su ugrožavali Alaksandrijim život. Najdžel je to shvatao, nikada nije ni sumnjao u to, ali su ga sada, u zbijenom prostoru ove ordinacije sa malo vazduha, te činjenice gušile i on je tražio izlaz. Mora da je postojao spas, nekakvo uklanjanje ispred nepovoljnog toka događaja.
     Hafman je nepokolebljivo zurio u njega. U čovekovom spečenom licu čitao je istinu: da je Hafman ovakvu reakciju video već ranije, da ju je prepoznavao kao jednu fazu određenog procesa, nešto kroz šta valja proći jednako neminovno kao i kroz bolove, grčeve i grozničave drhtavice. Znao je da je ovo, takođe, bila jedna od konvergentnih linija. Znao je da nema spasa.









7.
     Labkin nije povoljno primio Najdželov zahtev za dobijanje podužeg odsustva.
     Pozvao se na Najdželove obaveze prema projektu, na odanost predsedniku (zaboravljajući na njegovo britansko poreklo), LMP-u. Najdžel je samo umorno odmahivao glavom. Rekao je da mu je potrebno vreme da bude sa Aleksandrijom. Ona je želela da putuje. A pored toga - spomenuo je uzgredno, izbegavajući Labkinove oči - zapustio je treninge simuliranog letenja. Da bi održao astronautsku formu bilo je neophodno da provede barem nedelju dana u Nasinim AMES. Pri tom je naglasio da se u poslednje vreme nije razdvajao od Aleksandrije duže od nekoliko časova.
     Labkin se saglasio. Najdžel je obećao da će se javljati barem svaka dva dana. U toku je bilo dovođenje dva nova čoveka, Ičina i Vilijamsa, kao ispomoć za program nadziranja. Ako bi Najdžel želeo da sada razgovara s njima...
     Najdžel nije želeo.

     Njih troje su panovo otišli na plažu, delimično zbog toga da izbrišu neprijatno iskustvo, ali i zato što je već bio oktobar i više nije bilo gužve. Smucali su se, lutali. Žene su sada redovno upražnjavale meditaciju. Sele bi jedna prema drugoj, nacrtale krug u pesku između sebe, spojile ruke i otputovale u svoj kontrolisani svet. Najdžel bi u takvim prilikama zaklopio oči, pritisnuo leđa na pesak i predavao se sanjarenju. O Alaksandriji, o prošlosti. O godinama posle Ikarusa.
     Kako su samo napisi u 'Njujork Tajmsu' privlačili žene. Presecale bi mu put na partijima; napućenih usana, naizgled zainteresovane za kopije Sezana, da bi odjednom iskočile pred njega, prevrćući svojim srnećim očima, u uglađenom iznenađenju zbog njegove smušene pojave (da on je bio taj); ruka bi nesvesno krenula prema vratu da pogladi ogrlicu ili ešarpu što je bio neobično senzualan gest, lako čitljiv ukoliko bi njemu bilo stalo.
     A njemu je često bilo stalo. Smatrao je da su one naelektrisane žene, koje su u događaju sa Ikarusom osetile nešto elementarno neobuzdano, nekakav tajnovit muški obred, izveden izvan vidokruga narogušenih strogih autoriteta i, što je najvažnije, daleko od žena.
     Bilo ih je mnogo vrsta, mnogo tipova. (Kako je to samo muževno, rekla je jedna od njih, doterujući plavu kosu, razmišljati o ženama kao o tipovima. Razočaran - bilo je to u Njujorku, gde te godine razlike nisu bile u modi - nasmejao se, istresao nekoliko čaša šablea u grlo i nedugo potom napustio je, procenjujući da mu se, najposle, nije baš sasvim dopao njen tip. Uzimao je uzorke: Junone, vižljaste i žestoke: tamnopute, bademastih očiju, senzualne; rubensove curice; ostale. Kako da ih čovek ne razvrstava u tipove? Obuzeo ga je nagon za svrstavanjem, analiziranjem i istraživanjem. Na kraju je došao dotle da posmatra sebe sa distance, da odmerava svoje reakcije, nikada se u celosti ne krećući u skladu s trenutkom. Tada je okrenuo list. Nasina bratija, koja mu je večito visila nad glavom, pokušala je da ga održi 'živog' na 3D, nagovarala ga da se vrti u govornim emisijama da očuva svoj 'izgrađeni imidž', ali Najdžel je odbio. Ubrzo potom pronašao je Aleksandriju.
     Odlazio je na duge izlete po plažama izmedu La Jalle i Del Mara, da bi održao kandiciju, uporno njuškajući po šumama čvrstih mladih butina; sunce je svetlucalo kroz tanku izmaglicu znoja koji se slivao u oči iz kosmatih obrva. Štrčeće grudi - ili, lepše rečeno, gole grudi izložene peckavom suncu, sa kojih su se pućile mrke bradavice - njihale su se sledeći njegovo napredovanje. Tumarao je duž penušavog oboda okeana šljapkajući stopalima po vodi; ruke i noge postale su mu kao od čelika, a grlo sprano i prekriveno sićušnim plikovima. Zanosio se proučavajući lica koja je mimohodio, pomerajući se korak po korak u svoju prošlost. Male porodice, ljudi na svom mestu, psi i deca: svima im je određivao uloge i stvarao dramske igre u svojoj glavi. Video ih je zamrznute u smehu, dosadi, lenjom dremanju.
     Jedan od tih likova usudio se da ga pogleda pravo i netremično shvativši u tren oka nameru njegove svesti; uputio mu je lukav uvrnut osmeh propraćen ukrštanjem očiju. Usporio je i zaustavio se. Pokušao je da pročita te preslatke crvene usne. Primakao se. I upoznao Aleksandriju.
     Prošlost odista nije bila pergament ili ukras s kojim bi svest magla činiti šta joj je volja; ne. Bila je to magla, beli oblak sazdan od bledih mrtvih moždanih ćelija koje su nekad uskladištavale sećanje. Njihovo odumiranje značilo je otpadanje slojeva detalja, svakodnevnih događaja i samo bi se u retkim trenucima, topla, žuta, nasumična svetlost probila kroz tu maglu. Više nije bio siguran da li je prvo sreo Širli ili Aleksandriju. Vrdao je bežeći od čitave one gužve s Nasom, a da toga nije bio svestan. I kada se Alaksandrija pojavila, nasukao se na njenu obalu. Prisećao se kako joj je govorio, veoma ozbiljno, preko prozirnih čaša 'vuv reja', toliko ohlađenih da su se usne koje su ih dodirivale gotovo oduzimale. Pamtio je izlete na južnu padinu planine Palomar, iza ruševina velikog teleskopa, gde su gušteri gamizali pod sunčevom svetlošću. I suvih noći, mutnih i čudnih po zalasku sunca, sa onom studenom ustajalošću koja je odlikovala priobalne gradove Kalifornije.
     U samom početku, kada proces vezivanja još nije bio dovršen, Širli i Aleksandrija su se i dalje viđale zasebno u pažljivo usklađivanim terminima, no ubrzo su shvatile besmislenost takvog ponašanja i postale prirodnije. Njihov krug prijatelja zgusnuo se sve dok on i Aleksandrija nisu postali zaseban krug, premda ne i opsednuti ili zalepljeni jedno za drugo. Svako je živeo u svom svetu, krećući se i radeći, ona u Američkom aerotransportu, a on u Nasi, ali svako u orbiti koja je određivala položaj središta: mesto gde su se susretali. Oko tog centra kružila je Širli kao kakav mesec vezan njihovim planetarnim uticajem. Stalno promenljivi uvek u pomeranju, ti prostori oko njih troje i dalje su sadržavali pitagorejsku jednostavnost, jedinstvo usredotočeno na dvoje...
     "Najdžele. Probudi se, Najdžele!"
     Širli se nadnosila nad njega zaklanjajući sunce. "Moramo da krenemo. Ponovo se oseća loše."
     Podigao se u sedeći položaj. Aleksandrija, udaljena par metara, bledo se osmehivala zgaslim i praznim očima. Bila je senka one žene koju je nekoliko trenutaka ranije video u svesti. Odvratio je pogled u stranu.
     Ukrcali su se na ekspresni autobus za vašar kod Narandžastog vodopada, koji je išao visoko duž autoputa Santa Ana, iznad poroznih i zaravnjenih ruševina La Mirada i Diznilenda, gde su se sada ponovo prostirali zasadi pamorandži.
     Aleksandrija je s ozbiljnim izrazom na licu nišanila pokretne veštačke mete, obarajući drveće mecima od urolanog papira. Na kraju je osvojila jednu lutku čiji je osmeh izražavao gotovo bezumnu ljubav. Jurili su u toboganu, uživajući u sekundama prekrasnog slobodnog pada. Sa zanimanjem su promatrali jedno neverovatno pretilo stado, piljili u prazne mrke oči jaganjaca, mrsili grguravu dlaku na glavama malih kozlića.
     Primakao im se krug raspevanih Novih sinova. Najdžel ih je oterao, ali je Aleksandrija namerno zaostala par koraka, da porazgovara s njima izvan domašaja njegovih ušiju.
     Seli su pod platnene suncobrane i naručili pravu vašarsku hranu: takas, salatu od paste, vruskave sansejene. Najdžel je sručio čitavu kriglu piva u grlo.
     A onda je Aleksandrija prozborila, sa iznenadnom bespogovornom odlučnošću u glasu: "Trebalo bi da imamo decu."
     "Ne, Aleksandrija. To smo potanko razmotrili. Naši poslovi..."
     "Ali tada bismo imali nešto..."
     Ubrzano je zatreptala, progutala pljuvačku i uzela zalogaj simbanija s knedlama.
     Osećajući se neugodno, Najdžel je bacio pogled na susedni sto. Jedna majka je požurivala sina da završi s takosom, kako bi cela porodica prisustvovala predstavi sa stadom. "Ummmm, mmmmmm, mama." Dečak je nevešto ščepao levom rukom takos i teatralno ga bacio na zemlju. Ovaj manevar je došao u pravi čas. Majka se okrenula i videla kako se takos valja po zemlji ali je zakasnila da vidi predigru. "Oh" reče on neuverljivo.
     "Dobro je prošlo", reče Aleksandrija.
     Najdžel se osvrnuo i posle dužeg vremena video je nasmejanu.

     "U redu, shvatam. Nije mi međutim jasno zbog čega bi kod mene morao biti instaliran signalni uređaj." Najdžel se nagnuo napred sa skupljenim ramenima i laktovima oslonjenim na Hafmanov sto. Aleksandrija je ćutke sedela, skrštenih ruku. Hafman je napravio grimasu i krenuo iz početka.
     "Zbog toga što ne mogu da se oslonim na pretpostavku da će Aleksandrija svuda nositi svoj monitor. Njen signalni uređaj daleko je složeniji od vašeg - on neposredno prisluškuje nervni sistem - ali njegov radio-predajnik nema dovoljno velik raspon. Ukoliko bi se zatekla izvan domašaja svog predajnika, moglo bi se dogoditi da doživi moždani udar, padne u komu, a da vi mislite da je samo pospana. Ali sa signalnim uređajem usađenim iza vašeg uha, znali biste da nešto nije u redu, čak i u slučaju da je ona zaboravila svoj monitor."
     "I onda bih vas pozvao."
     "Ne mene već ekipu hitne pomoći." Hafman je uzdahnuo s izrazom zabrinutosti i umora na licu. "Ako vas dvoje nameravate da putujete, signalni uređaji su neophodni."
     "To neće upropastiti moje unutrašnje uvo, osećaj ravnoteže ili nešto slično? Nasa mora da odobri bilo..."
     "Znam, gaspodine Volmsli. Oni su saglasni. Proverio sam."
     "Najdžele, tvoje je jedino da..." Aleksandrija je okrznula pogledom Hafmana.
     "...budete akustički predajnik", nadoveza se Hafman.
     "Da. Moj uređaj je kompletan dijagnostički komunikator. Oboje ćemo biti povezani istim prenosnim kodom, ali tvoj će biti, pa... samo alarmno svetlo za moj. Ti..."
     "Znam. U redu je", reče Najdžel skočivši na noge. Stao je nervozno da korača. "Velite da moj može kao od šale da se odstrani. Samo mu skineš čep i ponovo sam kao nov?"
     "To je bezbolno." Hafman ga je uporno posmatrao. "Bićemo u stanju da vršimo Aleksandriji dijagnostički pregled, ili da proveravamo da li vaš uređaj ima ispravan prijem, a da ne dotaknemo nijedno od vas."
     Najdžel je ubrzano i nervozno treptao. Mrzeo je operacije bilo kakve vrste; jedva je podnosio Nasine interniste. No, ono što ga je ovde oneraspoloživalo bio je taj spokojan, siguran način na koji su Hafman i Aleksandrija govorili o mogućnosti ozbiljnog oštećenja njenog nervnog sistema. O širenju bolesti o laganom otkazivanju funkcija. A zatim moždani udar. A potom...
     "Naravno. Naravno da ću to da uradim. Sada kada razumem, naravno."
     Odleteo je za Hjuston radi rutinskih provera i treninga. Stigao je tamo sa dva druga astronauta; sva trojica su radila na tlu, ali su se nalazila u stanju pripravnosti za operacije u dubokom svemiru. Putovali su redovnom putničkom linijom; dani kada je bilo privatnih aviona za astronaute behu daleka prošlost. Njegova dva saputnika bili su muškarci uobičajenog kova: robustni, dobro raspoloženi, sa izraženim takmičarskim duhom. Najdžel je prebrodio fizičke provere, uključujući i onu vazda najgoru - hladna voda, nasuta u uvo imala je za posledicu kolutanje očnih lopti dok se zbunjeni mozak borio spojen sa dva polukružna kanala, jednim toplim, a drugim hladnim - svet se ludački naginjao. Potom je usledio dan u modulu za praktično vežbanje: vasiona prekidača, poluga, cevi, tankova, senzora, ventila, konektora, hardvera, beskrajno mnoštvo. Centrifugirali su ga u tome, mereći mu reflekse. Ponovo je morao da nauči trikove disanja pod viskom G: naduvati pluća, a potom usisavati vazduh u brzim, kratkim udasima, dišući u 'suprotnom smeru'. Konačno, petog dana lansiran je u nisku orbitu u jednom šatlu male brzine. U bestežinskom stanju njegova krv širila se u druge delove tela stvarajući pogrešan utisak da je krvni pritisak povišen. Lučenje mokraće se uvećalo, hormoni se nagomilali, sve unutar prihvatljivog raspona parametara. Prošao je testove, obnovio svoje akreditive i uputio se natrag na Zemlju. Šatl je sleteo u Nevadu. Vratio se u stan otkrivši da je Aleksandrija otišla u bolnicu radi noćne biopsije, što nije bilo neobično, i da je tu Širli, sama, udubljena u čitanje.
     Majao se po kući ne raspakujući se. Kada su otišli u krevet, Najdžel je odjednom postao svestan da je ovo prvi put kako su proveli noć zajedno od onog vremena kada je upoznao Širli preko Aleksandrije. I pored toga u njihovom intimnom odnosu bilo je nečeg usiljenog, prividne neizbežnosti bez suštinskog momentuma. Dodirujući je nezgrapno je tragao za pravim ritmom. Nespretno su baratali jedno drugim, kao da su u pitanju bili nepoznati paketi koje nisu umeli da otvore. Konačno su odustali uz nemušta izvinjenja, mumlave teorije o zamoru i gluvo doba noći. Pobegli su u olakšavajući san, okrenuti jedno drugom leđima sa čaršavima koji su tvorili labavu nadstrešnicu iznad prostora koji ih je razdvajao.
     U dugim popodnevima, dok se Aleksandrija odmarala on je pažljivo čitao o decenijama naučnih istraživanja i spekulacija. Shvatio je da je postojao jedan ciklus: kako je dvadeseti vek odmicao tvrdnja da je život zajedničko svojstvo vaseljene uzdigla se od ravni neverovatnog do opšteprihvaćene pretpostavke sve dok nije otpočelo slušanje radio-programa. Tada su, posle nekoliko decenija bez ikakvih rezultata, istraživanja dobila zamah. Skupi radio-teleskopi načuljili su uši na šištanje međuzvezdanog vodonika, a zatim su, sa iscrpljivanjem budžeta, programi zamrli. Nije bilo nikakve dramatične promene u naučnim postavkama - izgledalo je da evolucija materije bezmalo postavlja zahtev da život niče u mnogim sedištima - no vera je malaksavala. Ako je galaksija kiptela životom, zbog čega u njoj nisu ostavljeni nikakvi upečatljivi radio-farovi koji bi nas vodili. Zašto nije bilo galaktičke biblioteke? Možda je čovek naprosto bio previše nestrpljiv: trebalo je da osluškuje vekovima, smireno, bez obaziranja na troškove. Najdžel se pitao u kom pravcu će se pomeriti težište rasprave o radio-teleskopima kada se vest o Snarku obznani. Da li je jedan posetilac mogao da donese preokret u saznavanju? Možda u emocionalnom pogledu. Sam Snark je bio ključ svega toga.
     I dalje su odlazili k prijateljima na zabave, ili su posećivali Širlin teskoban stan u Alta Deni, no Aleksandrija je otkrila da joj je otpornost prema alkoholu znatno oslabila. Brzo se zamarala i tražila bi da je odvede kući.
     Njeno radno vreme spalo je na tri dana u nedelji, zatim na dva i konačno na jedan. Pregovori s Brazilcima su se nastavljali, poprimajući zakonsku složenost, poput loptice od vune na koju se lepilo paperje. Ona je izgubila korak u tom poslu, te je sve češće dobijala sporedne zadatke.
     Najdžel se odupro Širlinom nagovaranju da prisustvuje sastancima? zborovima? ceremonijama? - Novih sinova. Nije umeo da kaže da li je Širli odlazila tamo zbog Aleksandrije ili obrnuto. Aleksandrija je, poznavajući ga, izbegavala to i da pomene.
     Ustao je jednom u rano jutro i pročitao knjige Novih sinova, Nova Otkrovenja, svojevrsnu intelektualnu nadgradnju. Njemu je to izgledalo kao neka skrpljena religija, sastavljena od zupčanika i točkića koji su se dali uzeti od starijih vera. Središtem svega toga prolazila je jedna turbina koju je još ranije naslućivao: parodija Boga iz Starog zaveta, opsednutog slavom sopstvenog imena, sposobnog da se meša i u najsitnije pojedinosti života vernika, da odlučuje o njihovom spasenju. Taj Bog nosio je veliki kofer pun ratova, bolesti, poplava, zemljotresa i stravičnih umiranja kada bi krenuo u posetu nedovoljno ubeđenima u njegovo postojanje. I očito je sadržavala verovanje u apsurdnu povezanost Bude, Hrista, Džona Smita i Alberta Anjštajna; odista, sve njih je on pokretao, ćuškajući ih svojom svetom rukom.
     Najdžel je s treskom sklopio stranice Novih otkrovenja, ućutkavši na taj način ovog prepametnog Boga, ustao i tiho otišao do spavaće sobe. Aleksandrija je spavala s glavom zabačenom unatrag i otvorenih usta.
     Nikada je nije video da ovako spava. Činilo se da položaj njenog tela opovrgava činjenicu da se ona odmara. Dolovala je napeto ali ranjivo. Odjednom je predosetio smrt: jedna mala stvar približavala se iz daljine, lagano leteći u noćnom vazduhu dok ona spava. Tražila je određenu kuću. Ulazila kroz prozor. U senovitu spavaću sobu. Tiho, lagano. Lepršajući krilcima. U njena otromboljena usta.









8.
     Labkin je često nazivao. Najdžel je slušao, ali je malo doprinosio; ništa se novo nije saznalo o Snarku tako da je izgledalo da od razmišljanja o tome nema vajde. Labkin je bio sav ustreptao budući da ga je predsednik imenovao u Izvršni komitet, na čijem čelu se nalazio čovek po imenu Evers, koji je imao zadatak da nadzire situaciju, U Iz Kom, kako se izrazio Labkin. Taj komitet sastajao se jedanput nedeljno u LMP-u; da li bi Najdžel mogao da dođe?
     Nevoljno je došao. Ispostavilo se da je Evers čovek atletske građe, lepo preplanuo, dobro odgojen i nekomitetskog ponašanja. Odavao je utisak čoveka koji je toliko dugo proveo na zapovedničkim mestima, da se njegovo rukovođenje podrazumevalo i predstavljalo činjenicu o kojoj nije vredelo trošiti reči. Evers je odveo Najdžela na stranu pre zvaničnog sastanka, pokušavši da iz njega izvuče procenu o tome šta Snark dalje namerava, tačnije: kuda se zaputio. Najdžel je imao neke ideje, ali je Eversu rekao da ne poseduje ključ za rešenje.
     Sam sastanak bio je pun govorancije sa veoma malo novih podataka. Sada, posle podrobne analize susreta sa Marsom, randevu s Venerom izgledao je posve verovatan. Zbog čega bi Snark sve ovo činio - beše drugo pitanje. Otkako je devedesetih godina prošlog veka, uspostavljena mreža komunikacionih satelita, komunikacionih satelita Zemlja je bila snažan radio- i TV-predajnik. Jedna magnetska implozija indukovana duga, proizvođena u Saudijskoj Arabiji, prenošena je do Japana neposrednim emitovanjem zraka preko satelita; nikakvi signali nisu više izbijali iz atmosfere. Dalo se shvatiti zbog čega Snark nije uhvatio razumljive elektromagnetske signale sa Zemlje, sve dok se nije približio Marsu. Ali opet, zbog čega Venera? Zašto bi se uputio tamo?
     U raspoloženju Eversa i njegovih naučnih savetnika Najdžel je osetio izvesnu nastranu prijatnost. Pritisnuti da iznesu stavove o suštinskom pitanju oni bi se povlačili i pribegavali svom neutralnom žargonu; jednostavno 'ja mislim' postojalo je 'postoje nagoveštaji da je'; mišljenja su izražavana pasivnim glasom, lišena neposrednog autorstva.
     Kada se sastanak završio, kroz glavu mu prođe misao da bi se, kada bi morao da bira između ovog pospanog komiteta, s nečitljivim Eversom na čelu, i one zagonetke koja je sada jezdila prema Veneri i bila poznata samo po svom rascvetalom narandžastom fuzionom plamenu, opredelio bi se za ovo drugo.
     Labkin je ponovo nazvao. Snark nije reagovao na usnopljen radio-signal niti na laserski impuls.
     Naravno da nije, pomisli Najdžel. Ta stvar nije više naivna. Bacila je pokoji pogled na dnevni program 3D i postala oprezna. Treba joj vremena da nas prouči pre no što umoči prst u vodu.
     I još nešto novo: Evers je povećavao budžet. U posao su uvedeni novi stručnjaci, ali nijedan od njih nije bio upoznat s kompletnom slikom, i nije mogao znati o čemu je zapravo reč. Onaj momak, Ičino, valjano je obavljao svoje zadatke. Traganje se nastavljalo. Ni senke od Snarka.
     Najdžel je klimnuo glavom, nešto promrmljao i vratio se Aleksandriji.
     Shvatio je da je Aleksandrija bila u pravu; njih dvoje su godinama živeli mimo sveta. U sećanju mu je iskrsao onaj dečak sa vašara kod Narandžastog vodopada. Ljudi sa decom posedovali su prirodan oslonac i svrhu. Rasli su, razvijali se: mogao si da vidiš kako se tvoj napor ugrađuje u jedno živo ljudsko biće - novi element u svekolikom ustrojstvu sveta. U svom dosadašnjem bitisanju, Aleksandrija se probijala kroz mravinjak korporacije. Njen napredak bio je posve vertikalan, lišen ljudskih dimenzija. Brazilci će kupiti onu prokletu vazduhoplovnu liniju, toliko je barem za sada bilo jasno. Ali kako je ta činjenica, uopšte, mogla da se ugradi u svrsishodnost njenog življenja.
     Najdžel je obično smesta napuštao sastanke IZKOM-a odmah po zvaničnom zaključenju. Činilo se da nema mnogo povoda za raspravu bez pouzdanih podataka o Snarkovoj putanji. Posle jednog takvog sastanka Labkin ga je ispratio do lifta. Najdžel mu je rasejano klimnuo u znak pozdrava. Odsutno je počešao obraz, osenčan jednodnevnom bradom, što se razgovetno čulo u prostoru lifta.
     "Znaš", reče iznenada Labkin, "ono što mi se, rekao bih, sviđa u ovakvim stvarima, gde malo ljudi udružuje napore, jeste način na koji su oni primorani da se oslanjaju jedni na druge."
     "Ista je stvar sa džinom."
     Labkin se nasmejao isprekidano i praskavo. "Čoveče, drago mi je što Evers nije čuo ovo. Bio bi ljut kao ris."
     "Oh? A zbog čega?"
     "Eh, pa, želi da bude siguran da nam je grupa kompaktna."
     "Onda mora da gaji sumnje u pogledu mene."
     "Nee, ne bih to rekao. Svi te mi na različit način doživljavamo."
     "Kako to?"
     "Pa, znaš." Labkin ga oštro osmotri kao da je pokušavao da pročita nešto s Najdželovog lica. "Ti si bio tamo. Na Ikarusu. Video si neke stvari koje, dozvolićeš, nijedan pripadnik ljudske rase nikada neće videti."
     Najdžel je zastao. Grizao je donju usnu. "Videli ste snimke koje sam napravio. Oni..."
     "Nije to isto. Do đavola, Najdžele - ono što si ti učinio - ono tvoje ulaženje u Ikarus - moglo je da prouzrokuje dolazak Snarka."
     "Mislite li na onu eksploziju radio-talasa?"
     "Da. Zbog čega bi jedan napušten brod slao onako jak signal?"
     Najdžel je slegnuo ramenima, izvivši veđe na komičan način, uzdajući se da će to odagnati Labkinovo ozbiljno raspoloženje. "Plašim se svega što je izvan mog domašaja."
     Vrata na liftu se otvoriše, skliznuvši u stranu. "Ako je to izvan tvog damašaja, sasvim sam siguran da je izvan damašaja svih nas, Najdžele." Zastrugao je stopalima po podu kao da je zbunjen. "Slušaj, moram da požurim. Prenesi Aleksandriji moje najtoplije pozdrave, hoćeš li? I ne zaboravi na onu zabavu, a?"
     "Naravno."
     Napuštajući zgradu, Najdžel je osetio olakšanje što se otresao Labkina, čoveka koji mu se u osnovi nije dopadao, ali koji ga je na neki način za trenutak dirnuo u tom kratkom razgovoru. Izraz Labkinovog lica podsetio ga je na druge ljude iz Nase, koji su u prošlosti razgovarali s njim zaustavljajući ga u trpezariji ili u hodnicima; neki među njima bili su potpuni stranci za njega. Želeli su da saznaju nekoliko neobičnih stvarčica o Ikarusu, ili da postave pitanje tehničke prirode, o onome što nije na odgovarajući način bilo predstavljeno u izveštajima, ili su barem tako govorili. Neki su bili suvoparni i poslovni, drugi su dopuštali da rečenice dugo lebde u vazduhu, kao da su hteli pokazati kako su duboko svesni Najdželovog prisustva (koji je u tim prilikama balansirao s poslužavnikom punim hrane, ili je čekao da počne neki sastanak, a nije želeo da ispadne grub) tek, nisu mu davali da ode. Neki bi samo promumlali nešto, a zatim se odmah povlačili, dok bi drugi posle par sumornih rečenica o nekoj pojedinosti odjednom prešli na veseliji ton, stisnuli mu ruku i odlazili pre no što bi on uspeo da im odgovori. A u takvim susretima uvek su se čule iste reči: Bili ste tamo... Videli ste neke stvari koje... snimci nisu isti... nije onako kako je stvarno bilo... Bili ste tamo...
     Labkin i ostali istinski su ga poštovali i izdvajali, to mu je bilo jasno. Najdžel je mogao da zaključi da su ljudi osećali nekakvu auru oko njega. Prilično uspešno se branio od toga. Povremeno bi mu iskrsla misao da se to, po svoj prilici, događalo i prvim astronautima. U sećanju mu se zadržala slika Baza Oldrina, koji se odao depresivnim alkoholičarskim pijankama, razveo se od žene, živeo sam, osiguravao prozore i vrata svog stana, isključivao telefon ponekad i na nekoliko dana, i sedeo sam, pijući, razmišljajući i pijući. Da li je i njegova vlastita ličnost zahvatila trunčicu demona koji je zarobio Oldrina? Sudeći po suptilnoj težini očekivanja koja su ljudi gajili?... Bili ste tamo... dodirivali ste to... Pa, jeste. I možda ga je to izmenilo. Kao i to što su ljudi mislili o njemu.
     Nekoliko dana kasnije, Najdželova kućna konzola signalizirala mu je nešto iz svog memoreksa. KATEGORIJA: ASTRONOMIJA, Ib (Planetarno); periodični događaji, po zahtevu. Delimično pomračenje Sunca Mesecom biće vidljivo sa obale Južne Kalifornije u 14 časova i 46 minuta, po vremenskoj zoni pacifičke obale, kroz dva dana. Zbog toga su odložili ručak i organizovali piknik na travnjaku iza kuće. Jedna kaserola pasulja, luk, sočan biftek i začini; bledožut sir; paradajz, kriške krastavaca; gaspaćo; artičoke fritatas sa limunovim sosom; jedan valjani 'pino noar'; konačno, sladoled od makadami oraha. Aleksandrija je jela s apetitom. Stavljala je viljuškom fritatas između zuba u precizno isečenim, četvrtastim oblandama, oslanjajući se unazad na ukrućenu šaku, dok joj je druga ruka ispružena; bila do zgloba uronjena u svežu travu. Crvena suknja skliznula je niz uzdignuta kolena, izlažući naporedne beline butina milovanju sunca, čiji je rub već bio zamračen. Dok je posmatrao ovu lenju kretnju koja je otkrivala pepeljastu belinu u dubinama njenih bedara, knedla mu je zastala u grlu. Iznad njih Mesec je proždirao Sunce. Spustila je leđa na travu uz jedan uzdah i dala mu znak da stavi tamne naočare koje su poneli sa sobom. Najdžel pritisnu glavu na čvrstu i ovalnu Zemlju, osećajući njenu krivinu koja se pružala ispod njega i sve više savijala prema horizontu. Za trenutak je bio svestan da ga je gospodin Njutn odista 'pričvrstio' za ono što je u stvari bila jedna lopta, kugla, a ne varljiva ravan, kako su mislili mnogi stanovnici Zemlje (Prisetio se, takođe, da je divljak, prema dr Džonsonu, bila osoba kojoj su se priviđali duhovi, a koja nije uviđala zakon gravitacije). Memoreks mu je kazivao da su neke od najranijih zabeleški o pomračenju Sunca načinjene u drevnoj Aleksandriji. Tamo, u Ptolomejevo vreme i kasnije, postojala je velika biblioteka koja je sadržavala mešavinu grčke i rimske baštine - sve dok, u nekom malom ratnom metežu, nije izgorela. Žmirnuo je. Pomrčina je gutala Sunce. Aleksandrija je, ležeći pored njega, postavljala pitanja, a on je odgovarao; reči su mu bile jedva razgovetne kako zbog 'pino noara', tako i zbog paperjaste izmaglice od popodnevne sunčeve svetlosti. Ali toplota je čilela. Talas studeni prešao je preko travnjaka. Tamo gore, obed se nastavljao; nekakva uporna tama otkidala je Suncu središte. Posredi je bilo delimično pomračenje. Jedna zavesa polako se navukla preko te mrtve ali žestoke stvari, pretvarajući zvezdu u srp. Najdžel najednom ugleda nepotpun krug s vatrenim rogovima koji su nepovezani izbijali napolje a vrhovi bleštali od silovite energije. Nešto se u njemu preokrenulo. Umirem, Egipte, umirem, skliznulo mu je niz grlo i on stade da žmirka i trepće ne bi li bolje video tu večnu proždiruću raku koja je visila iznad njih.









9.
     Aleksandrija je zapela da odu do Labkinovih. Ta zamisao je na neki način zaokupila njenu pažnju i dala blistavu životnost njenim očima. Oduvek je u praznične atmosfere unosila više poleta nego on, pa joj se i sada tokom prvih dana decembra raspoloženje popravilo. Najdžel je to spomenuo Hafmanu. Doktor je, oslanjajući se na laboratorijske izveštaje, pretpostavio da joj se stanje stabilizovalo. Možda su lekovi počeli da deluju. Moguće je da se bolest neće dalje razvijati.
     Kao da je prisluškivala sadržaj njihovog razgovora, Aleksandrijino stanje se još poboljšalo. Kupila je haljinu koja je na izazovan način isticala njenu levu dojku. Kupila je, takođe, košulju za Najdžela s nabranim rukavima crno-smeđe boje. Najdželu se činilo da je previše upadljiv u njoj kada su stigli na zabavu kod Labkinovih, te je u roku od pola sata sljuštio dobar deo boce čileanskog crnog vina koje je pronašao u baru. Aleksandrija je bila u staroj formi; zauzela je strateški položaj u uglu dnevne sobe, a gosti, uglavnom LMP-ovci, postepeno su se okupljali oko nje. Najdžel je stupio u razgovor s nekolicinom ljudi koje je poznavao, ali protok reči između svesti i jezika nekako nije išao. Tumarao je Labkinovom kućom zureći u večernju maglu koja je puzila uzbrdo prema njima kroz zasade žakaranda drveća. Kuća je bila sazdana u novom stilu od klesanog kamena i tankih oblica, s velikim ovalnim prozorima, s kojih se pružao pogled na maglom obavijenu Pasadenu.
     "Slušaj, Najdžele, mislio sam da bi voleo da upoznaš gospodina Ičina."
     Najdžel se ukrućeno okrenu. Ovo predstavljanje došlo je nenadano i Najdžel nije bio pripremljen za susret s omanjim, otresitim čovekom koji mu je pružao ruku. Oduvek je smatrao da su lica Japanaca bezizražajna i nečitljiva, no činilo se da ovaj čovek zrači nekom mirnom snagom pre no što je bilo šta prozborio.
     "Ah, da", rukovali su se. "Shvatio sam da ćete vi biti zaduženi za telemetriju i kompjutersko izveštavanje Hjustona."
     "Da, hoću", reče Ičino. "Do sada sam kontrolisao opšte vidove tog problema. Moram reći da je vaše programiranje tragačkog obrasca za Snark dostojno divljenja."
     Labkin se ukrutio čuvši ovu poslednju rečenicu.
     "Oprostite", hitro reče Ičino. "Nikada više neću javno spominjati takve nazive."
     Labkinovo snuždeno i napeto lice neznatno se opustilo. Klimnuo je, za trenutak neodlučno odmerio dvojicu muškaraca, a onda se, promrmljavši nešto o tome kako treba da se pobrine za piće, udaljio. Ičino stisnu usne da bi sakrio osmejak. Izmenjali su brze poglede. U jednom trenu uspostavljena je potpuna veza.
     Najdžel se prigušeno nasmeja. "Umetnost je definisana", srknuo je vino, "kao vispreno delanje unutar postavljenih ograničenja."
     "Ako je tako, onda smo mi umetnici", reče gospodin Ičino.
     "Samo, ne po izboru."
     "Tačno", složio se gospodin Ičino.
     "Jeste li već uhvatili, ah, predmet?"
     "Uhvatili...?" Čelo gospodina Ičina, boje orahove ljuske, nabralo se u izraz namrštenosti. "Kako smo uopšte mogli?"
     "Uz pomoć radara. Udružite arekibsku i veliku mrežu Goldstouna."
     "Hoće li to vredeti?"
     "Procenjujem da hoće."
     "Ali svako zna da ne možemo slediti predmete u dubokom svemiru uz pomoć radara."
     "Zato što su ti predmeti premali. Valja priznati da nikada nismo videli tu stvar, te ne znamo kolikih je razmera. Ali ja sam iskoristio opažljiv sjaj njene fuzione baklje i proračunao koliku masu taj izduvni pogon gura naokolo."
     "Je li velika?"
     "Veoma. Ne može biti manja od jednog klika u dužinu."
     "Dva kilometra? Korišćenjem Arekiba lako bismo mogli..."
     "Tačno."
     "Da li ste razgovarali s doktorom Labkinom o tome?"
     "Ne. Bio sam sklon da pomislim kako će neko to do sada već pokušati."
     Po izrazu lica gospodina Ičina Najdžel je sasvim jasno mogao da zaključi kako je Labkinov uobičajeni stil i dalje bio na snazi; Labkin je činio ono što mu je nalagano - mani se inovacija i guraj punom parom napred.
     Poslužavnik sa hranom minuo je pokraj njega. Najdžel je uzeo neku ljubičastu paštetu od morskih račića i razmazao je na kreker. Odjednom je osetio glad i dograbio nekoliko šniclica od soje. Zatražio je od poslužitelja da mu donese još čileanskog crnjaka. Ičino je bio usred svog tanano sročenog recitala o tome šta se događalo u poteri za Snarkom, kada je crnjak pristigao. Najdžel je dopustio da mu se čaša dobrano napuni, a onda je, uz širok izmah ruke, rekao: "Hajde da malo procunjamo. Šta mislite o tome?"
     Ičino ga je bez reči sledio, dok je led zveckao u njegovoj čaši ispunjenoj nekom vodnjikavom tečnošću. Najdžel je odgegao niz hodnik i gurnuo nogom vrata koja već behu odškrinuta. Porodična video-arhiva. Prelazio je pogledom po uobičajenom nameštaju, stolu sa konzolom i simsenzorima.
     Velik ekran, zar ne? Prišao je praznom ekranu 3-D, biserne boje i uključio ga.
     - Jedan čovek u narandžasto-crnoj uniformi rasporio je neku mladu devojku dugačkim okrvavljenim mačem...
     - Stvar sa srebrnastim leđnim perajima načinila je jasan mig, cereći se očima prikovanim za jednu tačku. Muško? Žensko? Dvopolno? Zamrmorila je bučno, uvijajući se...
     "Prilično sočno, rekao bih", primeti Najdžel okrenuvši dugme.
     "Možda ne bi trebalo da uhodimo njegov lični izbor kanala..." reče gospodin Ičino.
     "Valjana primedba", uzvrati Najdžel. Okrenuo je prekidač na javne kanale. "Poodavno nisam video jedan ovako velik aparat."
     Sjajna slika iskrsnu na ekranu. Dva muškarca posmatrala su je nekoliko časaka. "Ah, pa on je pritajeni kriminalac, zar ne vidite", reče Najdžel, "i priprema se da uništi ovaj podvodni kompleks, baš kao i ona žena tamo, ona u crvenom..." Zastao je. "Grozne stvari, zar ne?" Okrenuo je birač kanala.
     - Nauljena tela vijugaju u dugim linijama. Ona tvore svete krugove pod bleštavim sjajem reflektora koji ne mogu da zasene lomaču što besneći plamti naviše u središtu rasprskavajućih varnica. Stopala trupkaju po goloj zemlji. Gong šupljeg zvuka održava ritam. Obrtanje. Uvijanje. Trupkanje. Pojanje.
     "Još gore nego ono pre", reče blago gospodin Ičino. Posegnuo je rukom prema biraču. Najdžel ga je sprečio u nameri. "Ne", reče on.
     - Pojanje, obrtanje u vrtoglavom ritmu, tela blistaju orošena znojem. Njihov odrpani hor nabujao je novom snagom.
     Trčeći, živeći, skačući, lebdeći
     Prelivajući se, voleći, leteći, umirući
     Samo jednom i svi zajedno
     Radosno pevanje o ljubavi zanavek
     Sveti krugovi obrtali su se oko središnje vatre. Obrtanje. Uvijanje. Trupkanje. Pojanje.
     "Sve u svemu", reče Najdžel otegnuto, "mislim da mi se opijum više dopada kao masovna religija."
     "Ali tu grešite, gospodine", začu se jedan glas iz dovratka. Neki zdepast čovek stajao je tamo s Aleksandrijom. Oči su mu sjaktile kroz nabore sala i on se grohotom nasmeja.
     "Potrebno nam je hleba i igara. Ne možemo da obezbedimo beskrajno mnogo hleba. Stoga..." srdačno je raširio ruke, "imamo beskrajne cirkuse."
     Da ga predstavimo: bio je to Žak Fresnel, Francuz koji je završio dve godine studija u Sjedinjenim Američkim Državama.
     "Ili ono što je ostalo od toga", dodade Najdžel. Fresnel neodređeno klimnu glavom. Predmet njegovog proučavanja bili su Novi sinovi, sa svim svojim granama i ograncima. Aleksandrija je zapodenula razgovor s ovim tipom i, sluteći zanimljivu raspravu, povela ga do Najdžela. (Najdžel je, uprkos činjenici da Novi sinovi nisu bili njegova omiljena tema, osetio talas zadovoljstva primetivši kod nje znake nove životnosti. Ponovo je mešala stvari i uživala u njima, opšteći uspešnije nego on s ljudima na ovoj zabavi.)
     "Vidite, gospodine, oni su vam cement društva", reče Fresnel. Držao je čašu među masivnim šakama kao da namerava da je zdrobi i pri tom napeto zurio u Najdžela. "Oni su neophodni."
     "Da bi povezali različita udruženja", primeti Najdžel ironično.
     "Tačno, tačno. Samo ove nedelje ujedinili su se sa brojnim protestantskim sektama."
     "To nisu bile verske sekte. Bile su to administrativne strukture, bez parohijana koji bi ih držali na površini."
     "U socijalnom smislu ujedinjenje je vrhunska stvar. Nova obaveza. Prestrukturiranje grupnih odnosa."
     "Najdžele", reče Aleksandrija, "on misli da je to povoljan nagoveštaj."
     "Čega?"
     "Smrti naše kulture kasne osećajnosti", reče Fresnel ozbiljnim glasom.
     "Koja treba da se preobrati - u šta? - u fanatizam?"
     "Ne, ne." Odmahnuo je rukom odbacujući tu pomisao. "Naša dekadentna umetnost kasne osećajnosti već je potisnuta u stranu. Nema više praznina i krajnosti. Okrećemo se harmoničnoj - uznosećoj askezi."
     "Nema više nacista koji paraju trbuhe plavuša radi uzbuđenja na 3-D?"
     Aleksandrija se namršti i baci pogled na Labkinov 3-D biserne boje, koji je sada bio ugašen.
     "Naravno da ne. Imaćemo mitske teme, intuitivnu umetnost, dela vrhunskog fundamentalnog motiva. Izlišno je naglašavati da su to osećanja u kojima bolno oskudevamo, jednako u Evropi, ovde ili u Atiji."
     Aleksandrija reče: "Zbog čega upravo to dolazi posle kulture kasne osećajnosti?"
     "Pa postoje različita gledanja, proizašla iz strogo doslednih, shematizovanih Sorokinovih obrazaca. Mogli bismo, dakako, preći i u herojsko-prometejsku fazu..." zastao je, kružeći pogledom po njima. "Ali da li bilo ko od nas to očekuje? Niko se baš ne oseća prometejski u ova vremena, čak ni u vašoj zemlji."
     "Mi podižemo drugi cilindrični grad", reče gospodin Ičino. "Svakako da je izgradnja drugog sveta..."
     "Laviranje", nadoveza se Fresnel kozerski. Dotakao je vrhom prsta svoj prsluk. "Uvek sam bio blagonaklon prema takvim avanturama. Ali koliko mnogo ljudi može da se smesti u te... te ciklite?"
     "Ako ih budemo izgrađivali dovoljno brzo, uz pomoć sirovina sa Meseca..." zausti Aleksandrija.
     "Nije dovoljno nije dovoljno", reče Fresnel. "Uvek će biti takvih stvari i one su dobre, ali glavna struja je pogrešna. Poslednjih nekoliko decenija, sve grozote koje su nam one donele - šta smo naučili iz toga? Uvek će biti disidenata, šizmatika, izroda, uzdržanih, onih koji odustaju, podzemlja, čak i jeretika i, dakako, nevoljnih ili samo zvaničnih konformista."
     "Oni su većina", reče gospodin Ičino.
     "Da! Većina! Stoga, da bismo učinili bilo šta korisno s njima, da bismo kanalisali i stekli tu stravičnu energiju, mi moramo da smestimo - kako se to kaže - sve pod isti krov." Fresnel je postavio šaku u obliku tornja tako da je njegovo prstenje s dragim kamenjem podsećalo na gargojle.
     "Novi sinovi", reče Najdžel.
     "Istinska kulturna novina", reče Fresnel. "Veoma američka. Poput Mormona, oni svojoj veri pridodaju najrazličitije elemente, koji nedostaju tradicionalnim religijama."
     "Hajdemo, vreme je da se zasladimo nečim", reče Najdžel.
     "Ti odista ne daješ ni pet para na to, Najdžele", reče Aleksandrija s iznenađujućom ozbiljnošću u glasu.
     "Krvavo si u pravu. Da li je još neko raspoložen za piće?" Najdžel uze Aleksandrijinu čašu i uputi se ka baru.
     Izgledalo je kao da je tepih načinjen od neke sunđeraste tvari koja ga je sa svakim korakom blago uzdizala u vazduh. Krmanio je između grozdova ljudi iz LMP-a, tu i tamo mahinalno deleći osmehe, a u isti mah izbegavajući moguće kontakte sa zvanicama. Stigavši do bara, dograbio je zdelu punu girica, prženih, slanih i vruskavih. Od onog čileanskog crvenog vina ne beše ni kapi. Prešao je na neki nepoznati bordo. Gospodin Ičino se najednom stvori pored njega. "Koliko sam shvatio, gospodine Volmsli, vi ste i dalje aktivni kosmonaut?"
     "Za sada tako stoje stvari." Iskapio je čašu bordoa i pružio je barmanu da ponovo napuni.
     "Ne bi li valjalo da pripazite na svoju težinu?"
     "Imate dobro oko. Odista dobro." Bocnuo je prstom svoj trbuh. "Malo se popravio."
     "Alkohol sadrži znatnu količinu..."
     "Tako je."
     "Ako izuzmemo materije poput cementa koje, nadam se, ne unosite u velikim količinama u svoj organizam, oštra pića - volim taj naziv - najgora su moguća stvar kada je reč o nabijanju kilograma. Ali vino - što je suvlje to je bolje - nije. U jednoj čaši jedva da ima više kalorija nego u nekoliko grama makadamija oraha. Ukoliko uopšte možete da nabavite makadamiju, htedoh reći."
     Zamukao je svestan da po svoj prilici previše brblja. Gospodin Ičino dostojanstveno klimnu glavom prihvatajući Najdželov savet i zatraži pivo od barmena. Najdžel je gotovo požudno posmatrao kako mehurići vazduha izbijaju na površinu piva. "A sada natrag do onog sociometriste", uzviknu teatralno i njih dvojica se vratiše u sobu sa video-arhivom.
     Manja grupa ljudi okupila se, u međuvremenu oko Fresnela. Većina njih imala je kao zift crnu kosu, pomodno podšišanu tačno do ramena. Raspravljali su o odnosu humanističkog i sekularnog. Činilo se da je suštinsko pitanje diskusije - Papina upotreba rukavica poboljšanih elektronskim putem, odnosno pitanje da li je to značilo da će se i on pridružiti Novim sinovima. Mediji su prenosili da dve strane uveliko pregovaraju o tome; kompjuterski stručnjaci predvidali su da će katolici biti apsorbovani u roku od tri godine; ova predviđanja bila su izvedena na osnovu raspoloživih sociometričkih parametara.
     Najdžel pozva Aleksandriju i oni se udaljiše. Pojavila se konačno i Širli, s velikim zakašnjenjem. Poljubila je Aleksandriju i zamolila Najdžela da joj donese piće. Kada se on vratio, Aleksandrija je razgovarala s nekim Sovjetima, tako da ga Širli povede na stranu.
     "Ideš li s nama?"
     "Kuda?"
     "Kod Sveprisutnog. Strašno nam je stalo da pođeš s nama i upoznaš ga, Najdžele."
     Proučavao je njene oči, duboko usadene ispod visokih jagodica, ne bi li otkrio koliko je ozbiljno mislila ono što je govorila. "Aleksandrija mi je to spomenula."
     "Znam. Rekla mi je da u tom pogledu ne ostvaruje nikakav napredak. Naprosto, ne želiš ni da razgovaraš o tome."
     "Ne vidim nikakav smisao u ispraznim brbljarijama."
     "Očigledno je da ti se ne dopada da razgovaraš s bilo kim od nas", reče ona sa iznenađujućom jetkošću.
     "Šta sad to treba da znači?" reče on oštro.
     "Ohh." Tresnula je pesnicom po zidu dramatično naglašavajući svoje uzbuđenje. Zatim je zakolutala očima i Najdžel nije uspeo da suzdrži osmeh videvši taj gest. Trebalo je da bude glumica, pomisli on.
     "Do đavola, Najdžele, ti se ne pališ na to."
     "Oprosti ali ne govorim šatrovački."
     "Ohh." Ponovo je usledilo kolutanje očiju. "Ti i tvoj jezički fetišizam. U redu. Rečju, Aleksandrija i ja više ne znamo gde se ti nalaziš."
     "Do đavola, kod kuće sam s njom najveći deo dana."
     "Da, ali - tako ti boga čoveče - mislim u emocionalnom pogledu. Neprekidno radiš na toj stvari u LMP-u, pa ma šta to bilo. Čitaš te svoje proklete astronomske knjige a Aleksandriji si sada potrebniji više nego ikad..."
     "Ima me dovoljno", reče on pomalo kruto.
     "Ti si se zatvorio tamo, Najdžele. Ponešto probije iz tebe, ali..." Širli je sastavila veđe usredsredujući pažnju. "Nikada mi to nije palo na pamet, ali sada pomišljam da možda tu leži razlog zbog čega se ti uklapaš u trougao. Većina muškaraca nije u stanju, ali..."
     "Mislio sam da trougao zahteva više, a ne manje komunikativnosti."
     "Svojevrsnu, svakako, pretpostavljam. Ali u našem slučaju, Aleksandrija je središte. Mi se obrćemo oko nje. Nije tu posredi istinska trosmerna veza."
     Naslonila se na tapaciran zid hodnika, povila ramena i upiljila se u tepih. Njena razgolićena leva dojka podsećala je na veliku suzu, a bradavica na mrku mrlju u brojnim senkama ove prostorije. Najdželu se ona najednom učini otvorenijom i ranjivijom nego ikad u poslednjih nekoliko meseci. Njena pastelna haljina, nabrana na kukovima i grudima stvarala je na neki način utisak da je naga, to jest da ju je taj materijal štitio, ne skrivajući je. Oblina leve dojke ličila je na oko zagledano u dublje slojeve njenog bića.
     On uzdahnu. Bio je svestan da mu se dah pretvara u gustu alkoholnu paru, otpadnu tvar do te mere čvrstu da je, bezmalo, očekivao da ugleda oblak koji lebdi u hodniku, nepomešan s vazduhom. "Pretpostavljam da si u pravu", reče on. "Poći ću s vama da upoznam tog čoveka, ako baš želite. Ipak, to se mora dogoditi pre no što otputujemo - za nedelju dana."
     Širli je klimnula bez reči. Poljubio ju je s čudnim osećanjem mučnine.
     Tri osobe su čavrljajući izašle iz obližnje sobe, a raspoloženje među njima beše pomućeno.

     Gospodin Ičino je otišao rano. Prokleto rano, pomisli Najdžel smušeno. Uostalom, ova zabava je bila dobra, sasvim dobra. Labkinovi poslovi u prošlosti bili su sasvim sigurno u skladu s najdosadnijom u tužnom mnoštvu zabava, koje su se odvijale oko samrtničke veselosti Xmas sezone. Zadrži X u Xmas, pomisli on krenuvši još jednom prema baru. Sa bordoom beše završeno, ali je podnošljivi kalifornijski klaret dobro legao. Labkin nije cicijašio s vinom, što mu je služilo na čast. Nije bilo otrovnih kalifornijskih žestokih crvenih vina, niti tajanstvenih mešavina. Najdžel je kao kroz maglu shvatao da je duboko zabrazdio u pijanstvo. Za utehu, sve je to išlo na Labkinov račun. Bio je još dovoljno priseban da potraži Labkina i od srca mu zahvali na svemu; uz put sručio je u grlo pozamašnu količinu - u njegovom prisustvu.
     Otisnuo se u ovu misiju i otkrio da mu nije nimalo lako da pronađe ćošak koji vodi iz ove haotične sobe. (Da li je Labkin povremeno dozvoljavao masakr u ovoj haotičnoj sobi? Samo jedno ili dva sočna odsecanja glave u punom koloru, kineske satare i sve u tom stilu? Ne, ne: to bi bilo previše i za njega.) Ugao onog ćoška beše tup, taman. Opazio je da je pod petougaon, s mestimičnim ispustima, ali mučilo ga je zapravo to kako da sačuva pristojno držanje?
     Seo je dok mu se razbistri u glavi. Ljudi su promicali pokraj njega kao da prolaze ispod čaše.
     Usredotočio je misli na taman ugao. Neobičnosti jezika angle uz zamenu mesta dva slova čitalo se angel. Lako, tako lako. Samo jedno premeštanje: pop! - pretvaralo je udoban euklidovski termin u ortodoksno religijski. Svega dva slova mogla su da preskoče neizmernu, beskrajnu provaliju. Apsurdno lako.
     Ponovo je ustao i krenuo. U dnevnoj sobi ugledao je kopno u ličnostima Širli i Aleksandrije. One su predstavljale žižu uobičajenom roju LMP-a inženjera, muškaraca s kratko podšišanom kosom i jeftinim pisaljkama loptastog vrha, koje su još bile zataknute za džepove njihovih košulja. Bledunjavo su se osmehnuli kada im se približio. izgledali su kao da su se upravo trgli iz sna.
     Najdžel je minuo pokraj ovih konstelacija, a onda je nehotice počeo da prisluškuje delove razgovora koji su se vodili u polupraznoj dnevnoj sobi:
     - Regionalna EIB odbacila je apel društvene zajednice?
     - Svakako. Očekivao sam to.
     - Znači li to ponovno smanjenje naših sledovanja vode?
     - Svakako. Činioci u uslovnom populacijskom uzorku od osamnaest hiljada ljudi. Izradićemo to na osnovu frakcionog opadanja. Sprovešće se zakoni usporene imigracije. A i federalna raspodela sredstava pomoći regionima biće otkazana. Mi... A zatim:
     - Pretpostavimo da se teroristi zaustave na plutonijumu 240. Pa šta? Od onog incidenta s Nju Delhijem jasno nam je da ne možemo imati poverenja u proklete Azijate...
     Potom:
     -... i dopada mi se ona scena sa spermom svuda po pozornici; posredi je zapravo bio samo smrznuti CO2 ili kakav sličan trik, znaš ono štrckanje u auditorij...
     Najdžel je tu i tamo zapodevao razgovor, osećajući kako mu se rečenice u celosti uobličavaju još pre no što bi ih počeo izgovarati. Skidao je poklopce s reči omogućavajući im da, onako brze i sjajne, iskoče napolje. Ljudi su piljili u njega kao u kakav ponor, to jest s visine. Reči su se pretapale jedne u druge.
     Najdžel: "Izgovarate 'clothes' kao da je to 'close'."
     Žena: "Pa, zar to nije isto?"
     Najdžel: "A šta mislite o 'morning' i 'mourning'?"
     Potom se ponovo otisnuo prema baru, gde je neki bekrija nasuo tekućinu u njegovu uzdignutu čašu. Srknuo je. Rizling? Preslatko za njega. Traminac? Moguće.
     U sobi je bilo prevruće. Stao je da se probija kroz ustajao, vlagom zasićen vazduh. Srpovi znoja širili su mu se ispod pazuha. Uputio se k sobi s video-arhivom.
     Bila je prazna. 3D. Pritisnu dugme. Ekran mu je pijano namignuo i pretopio se u prizor dva sveta kruga. Tela su vitlala zajedno. Jedan glas se orio povrh gomile. Hleba i vina. Ostvarite se u ispunjenosti.
     Nije tu bilo nikakvog pričešćivanja i nafore. Nije bilo baptističkih kvašenja niti jevrejskih nemuštih fraza o faraonu na jeziku koji nisu razumeli. Nije bilo obreda. Prava religija, neposredno iz vrela. Samo jednom i svi zajedno. Radosno pojanje zanavek. Sic transit, Gloria.
     Najdžel je odbauljao do suprotnog zida koji beše okupan u žutoj svetlosti reflektora. Ćušnuo je jedno dugme, čvrknuo drugo. Ispostavilo se da je posredi porodični muzički centar.
     Dobro, odlično. A kako bi bilo da probamo s malo Ein Kleine Krockedmusik.
     Okrenuo je birač. Velsbijeve horske improvizacije grmnule su sa zvučnika. Ponovo je pritisnuo dugme. Džez. Limene trube, bubnjevi. Ali gde je Bah? Šezdesete godine i jedna od njegovih omiljenih kompozicija od Bitlsa? Zar je morao da se pripremi za kakvog modernog kakofonistu.
     Vratio se do 3D. Još jednom ga je uključio. Ponovo Novi sinovi. Dizali su radosnu galamu iz svoje horde.
     Stao je da pritiska različitu dugmad.
     Crna svastika treperila je na pozadini narandžaste uniforme. Svetlucavi šiljak mača dodirivao je devojčin trbuh. Ona je preklinjala, plakala. Čovek se prope i rinu mač duboko u meso. Krv šiknu iz rane. Bacila se prema njegovim nogama i zagrlila ga, no to je samo doprinelo da je mač raspori unakrst. Vrištala je. Krv joj je šikljala slivajući mu se niz noge.
     On se otrže od ovog prizora. Znojio se; slana tekućina prodirala mu je u oči. Obrisao je obrve i izjurio napolje.
     Zastao je u hodniku da bi se malo pribrao. Slad je činio više od Miltona u njegovom pregnuću da opravda puteve Gospodnje. Dobro došli u dvadeset prvi vek. Sic transit, Gloria. Ili je to bila Aleksandrija?
     Pronašao je put do vrta. Zapahnuo ga je prohladan vazduh. Tamo, niz padinu, slojevi magle počivali su iznad drveća žakarande prigušujući svetla Pasadene. Najdžel je stajao duboko dišući i piljeći u tamu koja se zgušnjavala.
     "Gospodine Volmsli? Želeo sam da nastavimo naš razgovor."
     Fresnel mu je pristupao idući od raskriljenih baštenskih vrata, uokviren slikom mrmorećeg mnoštva zvanica iza sebe.
     Žaba prilazi šljapkajući malim ravnim tabanima, pomisli Najdžel. Odložio je vinsku čašu i okrenuo se da se suoči s ovim čovekom.
     "Svakako ste u stanju da razumete, zar ne, da se svi mi, ama baš svi, na kraju usaglasimo sa samima sobom. Sa svojom ograničenošću. Sa svojim malim zabavnim nastranostima. 3-D gospodina Labkina je u tom pogledu ilustrativan. Pokazuje koliko smo daleko otišli. Napredujemo. Ekonometričari..."
     Najdžel je video kako se njegova vlastita pesnica pomalja iz vazdušnog prostora i s eliptičnom preciznošću pogađa Fresnelovo čelo. Začuo se mljeckav zvuk sudara kosti i mesa. Fresnel se zateturao. Zaneo se ali nije pao. Najdžel se koncentrisao i oštrim okom proračunao geometriju situacije. Fresnel se njihao, tako da je predstavljao tešku ali izazovnu metu. Lice ovog čoveka beše orošeno znojem koji se caklio pri srebrnastoj svetlosti. Najdžel je lansirao levu pesnicu duž jedne okomite parabole. Angle into Angel. Usledio je potres. Dva vlažna komada mesa se sudariše. Ruka mu utrnu. Liznuo je usne: slane. Fresnel je iščezao. Nozdrve su mu požudno srkale vazduh. Najdžel posrnu.
     Opustio se. Netremično je posmatrao slojeve magle. Napredovala je. Probijala se kroz miran vazduh. Činilo se da joj je bilo potrebno mnogo vremena.









10.
     Njegova Sveprisutnost obitavala je u nedavno kupljenoj baptističkoj crkvi. Zgrada je počivala na neurednoj raskrsnici, koja je podsećala na Srednji zapad, među ravnicama donjeg Los Anđelesa. Najdžel je, usporivši korak, skeptično škiljio u tom pravcu, ali su ga Širli i Aleksandrija, svaka sa po jedne strane, povukle napred.
     Nikada ga ne bi uspele nagovoriti da dođe ovamo da se nije morao iskupitii za onaj incident sa Fresnelom. Pitanje je da li bi iko od zvanica to onda primetio da nije bilo Aleksandrije, koja je videla kako Najdžel posrće i pada. Fresnel je bio utvrđen ali - na Najdželovo iznenađenje i razočaranje - potpuno neozleđen; žene su bile šokirane. Najdžel je zapravo uživao u čitavoj gunguli i stalno se naslađivao prizorom Fresnela koji pada, onako izvrndupljen.
     Prikupio je svu snagu kako bi podneo ovo teško iskušenje. Ušli su na bočna vrata i prošli kroz veliki auditorij krcat prilikama odevenim u šafron, ljudima koji su slušali predavanje. Svuda naokolo obrijane glave i sjajni venci cveća; slankast oštar miris japanske hrane. Produžili su prolazeći kroz perlasti, zveckavi zastor, izašli na zadnja vrata i krenuli zavojitom putanjom oko hrama. Ušli su zatim u jedan mali vrt, kroz kapiju od bambusa, bučno smaknuvši rezu.
     Maleni čovek mrke puti sedeo je u lotos pozi, na širokoj travnatoj ravnini. Lahor je pomicao grane drveća. Čovek ga osmotri hitrim, pronicljivim žućkastim očima. Dao im je znak da sednu. Aleksandrija je u međuvremenu odnekud pribavila tri jastučeta. Najdžel sede u sredinu.
     Izmenili su učtive pozdrave. Ovo je bilo krilo Novih sinova koje se pozivalo na istočnjačke korene religijskog nasleda čovečanstva. Ovaj čovek sa upalim suvonjavim licem bio je jedan od Sveprisutnosti, budući da nije postojao samo jedan - što je opet bilo sasvim u skladu sa činjenicom da je i univerzalni bog posedovao bezbrojno mnoštvo inkarnacija.
     Najdžel je uz duge i neugodne prekide u govoru izneo svoj racionalni skepticizam u odnosu na bilo koji vid religije. Većina ljudi je tragala za nečim nedefinisanim. Najdžel je priznavao da poseduje istovetan poriv - ali groteskna zastranjivanja Novih sinova...
     Sveprisutnost otkide list sa grma i podiže ga prema Najdželovim očima. Najdžel u prvi mah žmirnu, a zatim prikova pogled za njega.
     "Vi ste naučnik. Zbog čega bi neko proveo svoj život proučavajući ovaj list? Gde je tu svrha?"
     "Bilo koji oblik znanja u stanju je da bude u rezonanci sa ostalim vrstama znanja", odgovori Najdžel.
     "Pa?"
     "Pretpostavimo da je vasiona jedna parabola", reče Najdžel nesigurno. "Proučavanjem jednog njenog dela možemo dokučiti celinu."
     "Vaseljena u zrncu peska."
     "Tako nešto. Smatram da se zakoni nauke i način na koji je svet ustrojen ne podudaraju slučajno."
     Sveprisutnost se za trenutak zamislilo.
     "Ne, oni se ne podudaraju slučajno. Ali ako izuzmemo praktičnu upotrebljivost tog fenomena, ta podudarnost je nebitna. Fizički zakoni nisu ništa drugo do rešetke kaveza."
     "Nije tako, ako ih razumete."
     "Osnovni cilj ne sastoji se u tome da proučavamo rešetke. Valja izaći iz kaveza."
     "Mislim da je sve u činu dosezanja."
     "Ako želite da postignete ispunjenost, morate se odreći dosezanja i ispoljiti osnovniji duh."
     "Igranjem u krugovima."
     "To je samo još jedan od puteva Mnogih Načina. Nije naš, ali izvesno jeste jedan put."
     "Imam vlastiti put."
     "Ovaj svet se da najbolje razumeti kao azil za duševne bolesnike. Ne kao azil za um, ne. Već za dušu. Ovde su ostali samo poremećeni. I dalje su ovde."
     "Ja svoje dosezanje moram ovde da izvedem. Da izađem napolje kroz proklete rešetke, ako je to način..."
     "To nije ništa. Morate nastojati da izbegnete to i prevaziđete kavez."
     Najdžel je počeo brzo da govori, a starac je samo odmahivao glavom na njegove argumente.
     "Ne", reče on. "To je ništa. Ništa."

     Koještarija, pomisli Najdžel. Preispoljna koještarija je sve što je ona suva šljiva od čoveka izrekla.
     Tako razmišljajući nakrenuo je jedno krilo. Zahvatio ga je vazdušni džep i on oseti trzaj, pritisak. Suknuo je naviše i trenutna slika onog jezivog Sveprisutnog tipa izblede isto onako brzo kao što se i pojavila (čudno je da mi je to palo na pamet ovde i sada) dok je vetar pevušio kroz upornice.
     "Kako je, Najdžele", dopro mu je do ušiju Aleksandrijin glas.
     "Neverovatno", reče on u mikrofon na svom vratu. Gvirnuo je dole prema Zemlji koja se obrtala - instruktor ga je upozorio da to ne čini ali da li je, do đavola, sve ovo imalo smisla, ako to nisi mogao da učiniš - i ugledao nju, jednu narandžastu mrlju.
     "Možeš li zadržati spiralu?" oglasi se ona.
     "Malo me žiga u rukama", progunđa.
     "Instruktor veli da se opustiš u amu."
     "U pravu je. Pokušavam. Uuuups..." Iznenada se nagnuo. Jedrilicu je poduhvatio nalet vetra, od čega se naglo propela. Nevidljivi levak vazduha, topao, budući da se penjao od Pacifika, zaneo ga je još dalje duž svoje lenje spirale. Ovde, blizu obale, vetar se uzdizao poput prozirnog vodoskoka, a povetarci koji su se kretali prema kopnu udarali su najpre o strma brda, a potom o zid Arkosolerija, koji se pružao na zapad. Arkosoleri beše grad od kocki i polulopti, visine jednog kilometra. Najdžel je bacio pogled na blistave prozore Arka dok je jezdio pokraj njega, procenjujući razdaljinu. Još se nalazio na bezbednoj udaljenosti od ružičastih betonskih fasada. Kružni tunel vazduha držao ga je pod kontrolom.
     Ispod njega svet se preokretao.
     Bremeniti oblaci purpurne boje šarali su luk morskog horizonta, a pod njima, nalik na suknje, spuštali su se pljuskovi. I baš ovde je Najdžel, iskošavajući se i uspinjući se, osetio kao da ga je svuuuš daha napustio, a duh mu se slobodno uzdigao, izdvajajući se iz tela i pridružujući se vazduhu, dok je telo nastavilo da prati spiralnu putanju. Stresao se. Bilo je to kao da je prestao da se bori, odustao od pokušaja da pliva kroz blato. Pohlepni vetar ječao je na prorezima njegove kacige i on iskosi krila da bi se popeo na veću visinu. Kao da je Ikarus vaskrsao u ovom trenutku dok je ostavljao sve iza i ispod sebe. Sada je sve to bila prošlost. Aleksandrija se oporavljala, a Snark je išao svojim putem. Obuzela ga je čista slepa radost. Neprepoznatljiv strah, koji ga je ščepao na početku leta, sada je sleteo sa njega poput kakvog bremena i on se oseti glatko i vižljasto, poput ptice jezdeći na ovim vetrovima u visinama. Peo se okomito naviše, sve dalje od Zemlje obmotane oblacima. Bezvučna sreća. Moralnost je iscurila iz njega, smrzavajući se na hladnom visinskom vazduhu, sunovraćujući se prema tlu uz kristalno zveckanje, da bi se konačno raspršila na obalama Kalifornije. Zaokrenuo je jednom sporom kružnom putanjom, praveći brazdu u vazdušnoj pokorici Zemlje, dok su mu odozdo svetlucavi okeanski talasi povremeno mahali. Nabor krila je zaklepetao a onda se zategao i ispravio. Ikarus. Krila zalepljena voskom. Ne idi opušteno u ovo dobro nebo. Lebdeti visoko. Dole, Zemlja se obrtala, slična korpi. Dve istovetne tačkice - Širli i Aleksandrija - slične čiodama na mapi.
     Novčići u njegovom krilu.
     Da.
     Leteo je slobodno.

     Proveli su noć u jednom luksuznom apartmanu u Arku. To im je više odgovaralo nego da hvataju autobus koji je išao na jug, do Los Anđelesa. Širli je okretala birač na holografu, a Najdžel je ležao u središnjem udubljenju njihove sobe, prepuštajući se prijatnom bolu koji je poticao od vežbanja prethodnog dana i koji je sada strujao njegovim telom.
     "Da li odista misliš da će Nasa odobriti rizik u koji si se danas upustio?" upita Širli.
     "Hmmm. Misliš na letenje u jedrilici-jednosedu?" Najdžel sleže ramenima. "Sada mogu da mi pljunu pod prozor."
     "Verovala sam da si dužan da od njih tražiš saglasnost za sve što bi moglo biti opasno."
     "Zapišaj ih i zaboravi ih", uzdahnu Najdžel više nego čujno, posmatrajući munjevita rasprskavanja obojenih tačaka, sličnih draguljima koja su se odvijala na unutrašnjoj površini njegovih očnih kapaka.
     "Ne daješ ni pet para na to šta će oni reći."
     "Gotovo da je tako."
     "Onda ti neće smetati da potpišeš zahtev za jedan narodni referendum?"
     Najdžel je lenjo razdvojio kapke. Apstraktna holografija, kipteća vizija, slična rubinu potopljenom u ulje, lebdela je na dva metra iznad udubljenja. "Čemu to?"
     "Da bi se zabranila prodaja hrane LŠ-a"
     "LŠ-a?" Najdžel se namrštio. "Potpisnik zahteva za narodni referendum obavezivao se da će snositi deo troškova organizovanja svenarodnog glasanja za određenu stvar, ukoliko se dogodi da je glasači ne izglasaju"
     "Levi šećeri. Da li ti to nešto govori? Unosimo u organizam samo šećere koji sadrže spiralne molekule okrenute na desnu stranu."
     "Takvi i jesu prirodni šećeri - desni."
     "Da. Ali oni sada proizvode leve šećere za korišćenje u ishrani, kako se telo ne bi pretvaralo u salo. To je neka vrsta dijetalne hrane."
     "Pa šta?"
     "Pa, već i sama činjenica da se to događa, predstavlja uvredu za druge zemlje, u vreme kada ljudi na sve strane umiru od gladi. Hoćeš li potpisati, Najdžele?"
     Zabacio je glavu unazad posmatrajući rebrasti betonski svod. Neko je od njega, veoma davno, tražio da potpiše zahtev za raspisivanje referenduma protiv ovog istog Arka, iako je već u to vreme postajalo očigledno da je Arkosanti, prvi među sličnim gradovima, značio ogroman uspeh. I dalje je rastao brže od Feniksa koji je ležao na 60 klika južno od njega, ne traćeći pri tom energiju na sistem transporta. One koji su živeli unutra delilo je svega petnaest minuta hoda od radnog mesta, zabave ili kupovine. Grad je posedovao urbanističku složenost bez losanđelizacije i izolovanja od prirodne okoline. Ali neko je tada imao nešto protiv toga iz razloga koji su u međuvremenu zaboravljeni.
     Uzdahnuo je. "Mislim da neću."
     Ponovo je otvorio oči i osmotrio je od glave do pete. Na sebi je imala najjednostavniju moguću crnu haljinu. Dugačke trake fine tkanine padale su počev od duboko izrezanog okovratnog ruba. Te trake behu vešto udešene, tako da nagoveštavaju preplanulo telo. Nos joj je bio dobrano oljušten i sjajan, ali joj je preko lica prelazio izraz čudne, žestoke napetosti.
     "Širli, stara moja, znaš da nisam revolucionar."
     "Da li na isti način gledaš na ono što Brazilci žele da učine?" reče ona oštro.
     "Imaju par zanimljivih idejica o tome kako da onu vazduhoplovnu liniju ponovo učine isplativom."
     "Kakvih?" upita on oprezno.
     "Planiraju da u jeku sezone, kada kompjuterima ponestane dovoljno solidno utemeljenih elektronskih banaka, neophodnih za rad, upotrebe ljudske nervne inventare."
     Najdžel je iznenadeno zatreptao. "Aleksandrija mi to nije spominjala."
     "Verovatno nije htela da te gnjavi time sada kada si obuzet planiranjem svog puta."
     "Verovatno... Ali slušaj, zbog čega ne bi upotrebili životinje u tu svrhu, kao kompjutersku memoriju?"
     "One nemaju - kako se to zvaše? - ma nije važno, tek znam da suviše lako gube iz vida pojedinosti."
     "Misliš na holografsku sposobnost uskladištavanja podataka." Razmišljao je par trenutaka. "Čuo sam za te eksperimente, ali, imajući u vidu troškove izrade kompjutera u naše vreme i srazmerno kratke rokove iscrpljivanja energije, čini mi se da je to u ekonomskom smislu promićurno..."
     "Je li to sve što imaš da kažeš? Ekonomski smisao. Prikačiti sirote ljude za mašinu. Iznajmiti im prednje delove lobanje."
     "Pa to se nagrađuje, plaća. Pretpostavljam da se računa sa ljudima koji žive u bednim, krajnje primitivnim uslovima."
     "Ali to je ispod svakog ljudskog dostojanstva."
     "A da li je dostojanstveno umreti od gladi?"
     Širli se naže napred i besno prosikta: "Da li ti stvarno veruješ u takve maloumne...? Veruješ, zar ne, Najdžele, ti si pohlepan. Ne znaš ama baš ništa o društvenim problemima, a jedino što želiš jeste da tvoj život ne bude poremećen."
     "Pohlepan?"
     "Naravno. Pogledaj samo ovu sobu. Krcata je stvarima koje služe za zabavu i razonodu bogatim ljudima."
     "Nisam zapazio da se ustručavaš da pređeš njen prag."
     "U redu. I ja uživam u tome ali..."
     "Zašto nisi dole u Brazilu? Jer šta ti tipovi nameravaju da učine - da upotrebe sirovu radnu snagu iz Brazila kako bi nahranili - izvini na izrazu, američke kompjutere, zar ne? Zbog čega ne odeš dole i na licu mesta pomogneš tim sirotim ljudima u nekoj maloj, mračnoj kasabi?"
     "Ovde je moj dom", reče Širli kruto. "Ovde su ljudi koje volim."
     "Tako dakle. A ti, Širli, imaš čudesne butine, no one, na žalost, ne mogu obuhvatiti sve nevolje koje pritiskuju svet."
     "Sarkazam neće..."
     "Slušaj." Najdžel uzdiže glavu. "Aleksandrija se upravo vraća iz šetnje. Neću da se preganjamo oko ovoga, Širli. Neću da se opterećujemo nikakvim brigama do odlaska. Je li ti jasno?"
     Klimnula je blago povivši uglove usana kao pod kakvim pritiskom.
     Najdžel je shvatio da će vladajuće raspoloženje u sobi biti odgonetljivo kada Aleksandrija uđe, te se stoga oslonio leđima na jastuk, hotimično zevnuo i zapevao teškim velškim akcentom.
     "Aw-ee lasst mah-ee hawrt een ahn Angleesh gawr daan,
     Whaar than rawzaz ahv Anglahand graw..."









11.
     On i Aleksandrija uzleteli su tri dana kasnije. Znatno ranije su rezervisali karte, kako bi obezbedili let iznad polova; ponovo su ušli u atmosferu kao plamteća ružičasta linija koja para nebo iznad Atlantika.
     U Engleskoj su stvari nešto bolje stajale nego za vreme njihove poslednje posete, pre nekoliko godina. Oko pulta za prijem prtljaga motalo se svega nekoliko prosjaka u pohabanoj odeći, a činilo se da poseduju valjane dozvole. Najveći deo terminala beše osvetljen, iako ne i zagrevan. Njihov helikopter, koji je saobraćao na linijama za južne delove zemlje, slobodno se uzdigao u pojas studenih vetrova uz obavezno klepetanje elise. Ugljeni dim zaklanjao je panoramu Londona.
     Bez teškoća su stigli do odredišta: dobro očuvane engleske krčme, stare otprilike trista pedeset godina, koja je bila primerno vođena i bezbedna. Tu su proveli Božić, zaštićeni od rušilačkih vetrova. Sledećeg dana iznajmili su vodiča i limuzinu i posetili Stounhendž.
     Najdžel je shvatio da ga je taj događaj na neobičan način uzbudio. Otkako se država u kojoj je bio socijalni osiguranik pretvorila u državu kojoj je rekao zbogom, jedva da se u duši još osećao Englezom. Ovi masivni štrčeći stubovi, međutim, kazivali su mu stvari o jednoj drugačijoj Engleskoj. Temeljni kamenovi bili su tako čudesno poređani, a nebeski kompjuter do te mere tačan, da je osetio srodstvo s ljudima koji su to sagradili. Rinuli su te sure stene u satni mehanizam neba, da bi ga bolje razumeli. Već duže vreme Novi sinovi su isticali panteističku crtu Druida koji su, prema popularnom verovanju, bili graditelji ove gomile kamenja, nikada ne pominjući ostatak - da to nisu bili ljudi koji su slepo sledili tuđe ideje.
     Najdžel je bacio pogled na drum gde je jedna grupa bioinženjerisanih šimpanza otklanjala štete od poplava. Zarivali su specijalne lopate i izbacivali mulj i do trideset metara daleko samo u jednom izmahu. Aleksandrija je stajala pored njega odsutno grickajući nokte: evolucione ostatke životinjskih kandži. Stresao se i poveo je natrag u krčmu.

     Pariz je delovao depresivno. Drugi dan smrzavanja u zamračenom hotelu okončao se isključenjem vode za ceo grad - do kraja nedelje.
     Kupole zadovoljstva u Saudijskoj Arabiji behu prepune sveta. Skulptori oblaka leteli su preko pustinje vajajući erotične bele džinove, koji su se neprestano uvijali u bezbrojnim orgazmima.
     Iznad Južne Afrike predstava je bila znatno skromnija. Predveče su se pojavili zadrigli uglednici, zborani finansijski baroni, da bi za vreme obeda uživali u orkestriranim vremenskim pojavama. Najdžel i Aleksandrija posmatrali su vibrirajuću dugu koja je uokviravala purpurne munje, dok su se oblaci kretali sa svečanom gracioznošću, dostojnom viktorijanskog kraljevskog veličanstva.

     U jednom restoranu u Brazilu, Aleksandrija mu skrenu pažnju: "Pogledaj. Ono tamo je jedan od ljudi s kojima pregovaramo o vazduhoplovnoj liniji."
     "Koji?"
     "Onaj zdepasti čovek. Naočari sa iskošenim sočivima. Široka košulja. Kratak sako s naglašenim rubovima. Kako..."
     "Dobro je, vidim ga."
     Uputila mu je pogled. "Zbog čega se smejuljiš?"
     "Nemam to tvoje oko za odeću. Odista nikad ne zapažam te stvari." Pružio je ruku i dohvatio njen dlan. "Ponovo si ona moja stara."

     Nisu mogli da vide veliki deo planete. U ogromnim područjima, lišenim energetskih izvora ili industrije, beli čovek neminovno je bio neprijatelj, decoubica, lopov; politika u poslednjih trideset godina doprinela je tome. Na Šri Lanki otišli su nedaleko od hotela da ručaju. Tek što su prionuli na jelo s karijem, gunđanje i rastuća napetost u restoranu isterali su ih na smrdljivu ulicu. Pokupio ih je jedan taksi koji je tuda prolazio i vratio ih u hotel. Odatle su smesta otišli na aerodrom, a potom u Australiju.

     Pekli su se na polinezijskom pesku kada je njegov prijemnik zazvrčao. Bio je to Labkin. Prenosio mu je Ičinove poruke u vezi s radarskom poterom. Uhvatili su jedan odraz cilja na radarskom ekranu. Bio je veći od dva klika i obrtao se. Predstojao mu je randevu s Venerom u roku od jedanaest dana, ukoliko ne ubrza kretanje. Labkina je zanimalo može li se Najdžel vratiti na vreme, kako bi rukovodio timom u Mejn Beju. Odgovorio je da će porazmisliti o tome.

     Šetajući stazom kroz prirodu nadomak Kjota, Aleksandrija se iznenada ispovraćala u jarak. Dvodnevna biopsija nije otkrila nikakve promene njenog stanja u odnosu na analize od pre tri meseca. Svi sistemi u organizmu delovali su stabilno.
     Njen džepni signalni uređaj nije davao glasa od sebe. Najdžel je proverio aparat ugrađen u lobanju. Bio je aktivan. Na naredbu je reagovao zvukom. Aleksandrija naprosto nije bila dovoljno bolesna da bi ga aktivirala.
     Narednog dana osećala se bolje. Sutradan joj se vratio apetit. Otišli su na izlet. Kada je po povratku zaspala, Najdžel je telefonirao i otkazao ostatak njihovih rezervacija. Uspostavio je kontakt sa Hafmanom; lice tog čoveka na ekranu izgledalo je kao treperava maska. Hafman je smatrao da je Aleksandriji potreban odmor u blizini kuće.
     Ukrcali su se u prvi mlaznjak za Kaliforniju i u visokom luku poleteli preko bledog Pacifika.









12.
     Mejn Bej je veliki srp načinjen od konzola, s tim što je svaka od njih posuta tablama kompjuterskih ulaza, nalik na bodljikavi premaz. Ljudi sede na rotacionim stolicama, postavljenim pored svake konzole, posmatrajući zeleno-žute treptaje ekrana koji prenosi metež informacija. Bej je bio potpuno zatvoren; prisutno je bilo samo osoblje koje je neposredno uključeno u projekt J-27.
     "Arekibo ima nešto novo", reče Najdžel.
     Roju ljudi oko njegove stolice oteo se bruj usklika. Najdžel usredsredi pažnju na slušalice na svojoj glavi. "Kažu da Dopler potvrđuje orbitu proletanja."
     "Jesi li proverio s Arekibom?" oglasi se Evers pored Najdžela.
     Najdžel zavrte glavom. "Naš satelit, Venerin monitor ne može da dobije radarsko uporište. Ovo je sve što imamo." Uneo je naredbe programa preko svoje tastature.
     "Spektografsko očitavanje", objasni Labkin. Linija za linijom - na ekranu se obrazovala telemetrijska fotografija. Pri gornjoj ivici razaznavala se sićušna svetlost jedva nešto veća od nekoliko sjajnih tačaka na ekranu.
     "Jačina spektra pokazuje da je vruće. Mora da je posredi đavolski moćna fuziona baklja." Najdžel pređe pogledom preko ljudi iz Nase, Odbrambenih snaga i Ujedinjenih Nacija. Većina među njima nije, dabome, mogla da razume dugotalasni zaplet koji se odvijao na ekranu. Mrštili su se u okrilju fluorescentnog sjaja Mejn Beja, odudarajući od ovog mesta u svojim stilizovanim zelenim odelima.
     "Ako se nalazi na svojoj putanji proletanja, gotovo je sigurno da posle toga dolazi ovamo", reče Evers Najdželu.
     "Moguće", odgovori Najdžel.
     "Možda će pokušati da se spusti, donoseći sa sobom nepoznate bolesti", nastavi Evers uglađeno. "Vojska će morati da bude u stanju da spreči jednu takvu eventualnost."
     "Na koji način?" reče Najdžel ne obazirući se na Labkinov uzdignut prst, koji mu je nedvosmisleno poručivao da ćuti.
     "Pa, ah, možda jedan upozoravajući pucanj." Eversovo lice se malo snuždilo. "Da", reče on gledajući otresitije Najdžela. "Bojim se da ćemo o tome morati sami da odlučimo."
     Razgovor živnu.
     Labkin potapša Eversovu ruku. "Mislim da bi trebalo da ponovimo signal."
     Evers klimnu. "Da, to je to. Izkom će sačiniti poruku. Ostalo nam je nekoliko sati da to razmotrimo, zar ne?" Okrenuo se Najdželu.
     "Barem tri ili četiri sata", reče Najdžel. "Ljudima je potreban predah. Nismo mrdnuli odavde deset časova."
     "U redu. Gospodo", reče on gromkim glasom, "ovaj prostor nije bezbedno mesto za dalju raspravu. Predlažem da se povučemo u gornje odaje."
     Grupa poče da se razilazi pod Eversovom komandom. Labkin pozva Najdžela da im se pridruži.
     "Ostaću još malo. Želim da utvrdim raspored osmatranja. Osim toga, želim da odem do kuće da se odmorim. Neću vam biti potreban u vašim razmatranjima."
     "Pa, Najdžele, mogli bismo da iskoristimo tvoje znanje o..." Labkin je oklevao. "Ah, možda si u pravu. Vidimo se kasnije." Požurio je da se priključi grupi.
     Najdžel se osmehnu. Labkinu se očito nije dopadala vizija sastanka Izkoma sa svadljivim Najdželom. Naprasiti podređeni nisu ostavljali dobar utisak na pretpostavljene.

     Otišao je kući skuterom LMP-a. Gume su škripale na krivinama dok se naginjao i jurio niz strme avenije, sekući suv večernji vazduh. Zvezde su mutno svetlucale iznad naslaga industrijske izmaglice. Upravljao je motorom bez zaštitnih naočara i šlema, želeći da oseti udar vetra. Znao je da će praćenje susreta Snarka i Venere biti škakljivo, pogotovo ako Evers i Labkin i njihov bezlični komitet zacrtaju neko svoje emitovanje. Najdžel će, u tom slučaju, morati nekako da umetne svoje ideje, pre no što se komitet zahukta. Mesecima je radio na toj šifri; pročitao je svu staru literaturu o radio-kontaktima sa izvanzemaljskim civilizacijama i primenio neke od tih ideja. Emitovanje je moralo da bude jednostavno, ali u isti mah nedvosmisleno upućeno Snarku. Snark bi inače verovatno mogao pretpostaviti da je uhvatio još jednu uobičajenu stanicu sa Zemlje i prenebregao bi je.
     Ili, da li bi baš tako bilo? Zbog čega je Snark ostajao nem? Zar nije lako mogao da uhvati lokalne stanice na Zemlji?
     Najdžel dodade gas jureći nizbrdo. Osetio je kako mu buja oduševljenje. Dočekaće Aleksandriju koja će se uskoro vratiti s posla, zatim će pričekati dok ne stigne Širli, koja treba da pravi društvo Aleksandriji dok on bude odsutan. Potom se vraća u LMP-i, Snarku i Veneri...
     Skrenuo je na prilazni put, nogom ispravio nožice skutera, jurnuo prema ulaznim vratima. Brava je škljocnula i on potrča uz zavojite stepenice. Na odmorištu je zastao da bi ugurao ključ u bravu i nemalo se iznenadio otkrivši da mu zvoni u ušima. Previše uzbuđenja. Možda će stvarno morati da se odmori. Susret sa Venerom trajaće barem do jutra.
     Ušao je. Lampe u dnevnoj sobi sijale su mekom belom svetlošću.
     Sada mu je zvonilo samo jedno uvo. Bio je umorniji nego što je mislio.
     Prošao je kroz dnevnu sobu i ušao u zasvođeno predsoblje, koje je spajalo kuhinju i nišu za obedovanje. Koraci su mu odzvanjali na mrkim meksikanskim pločicama, odjekujući na drvenim svodovima. Zvonjava u njegovoj glavi poprimila je još viši ton. Prislonio je šaku na uvo.
     Jedna ženska cipela ležala je na pločicama. Jedna cipela. Nalazila se tačno ispod svoda koji je natkriljivao ulaz u spavaću sobu.
     Najdžel koraknu napred. Zvonjava mu se prolamala lobanjom. Pogledao je na levu stranu.
     Aleksandrija je nepomično ležala licem okrenuta nadole. Ruke su joj bile raširene, pesnice stisnute, a zglobovi crveni i naduveni.

     Ambulantna kola vijugala su mračnim ulicama; sirena je zavijala u noćnoj izmaglici. Najdžel je nemo sedeo pored Aleksandrije i posmatrao kako lekar ispituje njene životne funkcije, daje joj injekcije i brzim, odsečnim glasom govori nešto u predajnik montiran na svojoj glavi. Svetla su promicala pokraj njih. Posle izvesnog vremena Najdžel se setio svog signalnog uređaja. I dalje ga je ta stvarčica kinjila. Lekar je rekao da se Aleksandrijina baterija bezmalo ispraznila, iskoristivši najveći deo snage za prenošenje dijagnostičkih podataka u kasetu ambulantnih kola. Pokazao je Najdželu jednu tačku iza njegovog desnog uha, koju je valjalo ritmički pritiskati da bi se uređaj isključio. Najdžel je to učinio i zavijanje namah prestade. Preostalo je samo jedva čujno zuckanje; njegov signalni uređaj nastavio je da nadzire Aleksandrijinu dijagnostičku telemetriju. Napeto je osluškivao taj skičavi glas iz njenog najdubljeg središta. Lice joj beše opustošeno sivkastim bledilom. Ovde i sada njih dvoje su, spojeni česticama mikroelektronike, razgovarali. To neodgonetljivo ćaskanje beše tanka nit, ali on se čvrsto uhvati za nju. Ona se ne bi prekinula čak i ako bi Aleksandrija umrla; ipak, to je sada bio njen jedini glas.
     Iznenada su skrenuli, prošli ispod jedne rampe i zaustavili se ispod crvenih neonskih svetala. Okružio ga je jedan mehur i Aleksandrija je krenula - krovna vrata ambulantnih kola se otklopiše i nju izvezoše prekrivenu belim ćebetom, dok su ljudi žamorili. Najdžel nespretno izađe iz kola. Lekari nisu obraćali pažnju na njega i on se uputi kroz gladak prolaz sledeći uzmuvane lekare.
     Zaustavila ga je jedna bolničarka. Pitanja. Formalnosti. Spomenuo je Hafmanovo ime, no oni su to već znali. Kazala mu je neke učtive utešne stvari. Povela ga je do čekaonice zastrte tepihom i pokazala mu police s magazanima, 3 D, osmehnula se i otišla.
     Dugo je tu sedeo.
     Doneli su mu kafu. Osluškivao je udaljeni šum saobraćaja.
     Nastojao je da ne misli ni na šta.
     Kada je ponovo podigao pogled, Hafman je stajao pored njega svlačeći providne rukavice.
     "Žao mi je što to moram da kažem, gospodine Volmsli, ali dogodilo se ono čega sam se plašio."
     Najdžel ne reče ništa. Imao je utisak da mu je lice obavijeno gustim voskom i kruto i da ništa nije moglo da se probije kroza nj.
     "Početak moždanog udara. Lupus se uravnotežio u njenim organima, kao što sam i mislio. Da je ostalo tako, ona bi bila dobro. Ali on se proširio na centralni nervni sistem. Došlo je do sloma u moždanom stubu."
     "I?" reče Nejdžel tupo.
     "Sada ubrizgavamo koagulante. Oni bi mogli da zaustave tromb."
     "I šta onda?" začu se ženski glas.
     Hafman se okrenu. Širli je stajala u dovratku. "Rekoh, šta onda?"
     "Ako se to stabilizuje... mogla bi da ostane živa. Verovatno da još nije došlo do značajnijih oštećenja na mozgu. Jedan grč, međutim, izazvan lupusom ili našom intervencijom..."
     "Ubio bi je", reče Širli oštro.
     "Da", uzvrati Hafman iskrećući glavu da bi je bolje osmotrio. Videlo se da se začuđeno pita ko je ta žena.
     Najdžel ih kolebljivo predstavi jedno drugom. Širli klimnu glavom Hafmanu sa rukama skrštenim ispod grudi, ušiljbočena od nabijene energije.
     "Zar niste mogli da vidite kako se lupus pogoršava?" upita ona.
     "Ovaj oblik je vrlo podmukao. Nervni sistem..."
     "Znači li to da ste morali da čekate sve dok ne kolabira."
     "Njena sledeća biopsija..."
     "Možda neće biti sledeće..."
     "Širli!" prekide je Najdžel oštrim tonom.
     "Moram da idem", reče Hafman stegnuto. Udaljio se odlučnim korakom.
     "Sada si dobro zakuvala stvar", reče Najdžel. "Iznervirala si čoveka od čije procene zavisi da li će Aleksandrija ostati živa."
     "Zajebi to. Želela sam da saznam..."
     "Onda pitaj."
     "...jer sam naprosto dojurila ovamo. Nisam ni sa kim razgovarala i..."
     "Kako si znala da je Aleksandrija kolabirala?"
     Najdžel je pomislio da bi mogao postepeno da skrene razgovor i umiri je. Iznenadio se videvši kako ga je Širli ošinula pogledom i zamukla, nervozno pribijajući ruke uz bokove. Lice joj beše pepeljaste boje. Brada joj je blago podrhtavala sve dok nije postala svesna te činjenice i stegla mišiće vilice. U daljini je mogao da čuje rad neke mašine u stakato ritmu.
     "Širli..." zausti on da bi razbio nepodnošljivu tišinu koja se isprečila između njih.
     "Videla sam kako ambulantna kola kreću kada sam se vraćala iz šetnje."
     "Šetnje?"
     "Rano sam stigla u stan. Aleksandrija i ja smo razgovarale. Bolje reći, svađale smo se. Zbog tebe i tvog predugog zadržavanja na radnom mestu. Pala sam u vatru i Aleksandrija je vikala na mene. Zakrvile smo se, uistinu zakrvile, kao nikada do tada. Zato sam, pre nego što je postalo još gore, otišla."
     "I ostavila si je tamo. Izmrcvarenu. Samu. I pored toga što si znala da je Hafman rekao da ne može da podnese stres u stanju u kome se nalazi."
     "Ne moraš da..."
     "Da te učim pameti? Ne činim to. Ali bih želeo da znam zbog čega si se okomila na to što provodim dosta vremena u LMP-u. I sama radiš."
     "Ali ti si njen. Hoću da kažem da se ona oslanja više na tebe nego na mene. Kada sam došla u stan i zatekla je onako slabu, bledu, kako te čeka, a ti kasniš, ja sam..."
     "Može ona da se osloni i na tebe. To i jeste smisao našeg trougla. Produženo deljenje - je li to pravilan žargonski izraz?"
     "Najdžele..."
     "Znaš li šta mislim? Ne želiš da se suočiš sa činjenicom da gubiš Aleksandriju, pa okrivljuješ mene na jedan skotski način."
     "Ti si tako prokleto nezavistan. Ti ne deliš, Najdžele, ti..."
     "Ne seri." Grozničavo i mahinalno krenuo je prema njoj ali se ipak obuzdao. "To je, to je tvoja iluzija."
     "Poprilično ubedljiva."
     "Pokušao sam..."
     "Kada i pokušaš to ispadne nekako divljačno. Kao kada si se napio one noći."
     Najdžel je za trenutak zadržao dah da bi ga zatim, uz šištav zvuk ispustio. "Možda. Sve se svalilo na mene. U vezi s Aleksandrijom hoću da kažem. A i oni Novi sinovi. Nisam mogao..." Gledao je Širli pravo u oči. U beličastoj svetlosti kosa joj je izgledala prozirno i tanko, kao da je bila razapeta preko kostiju lica. "Nikada nismo podržavali jedno drugo. Zar ne? Nikad."
     Netremice ga je posmatrala. "Ne. Sada više nisam sigurna da li to uopšte želim."
     Muk. Zveket staklarije iz dubine hodnika.
     "Ni ja", reče on glasom koji je preleteo tišteće prostranstvo što se raskrililo između njih.
     "Ne bi trebalo da bude tako."
     "Ne."
     "Nismo, nismo rasli zajedno. Nikada."
     "Nismo."
     "Ako je tako... bez obzira na to šta će se desiti s Aleksandrijom, mislim da..."
     "Gotovo je. Nas dvoje smo završili."
     "Da."
     Sa svakom izmenom rečenica osećao je kao da se jedna staklena ploča uvlači u prostor između njih. Odavde više nije bilo povratka.
     "Postoji neki, neki čvor u tebi, Najdžele. Ja nisam mogla da ga dosegnem. Aleksandrija je uspela."
     Zatvorila je oči dok su suze nahrupljivale ispod kapaka. Počela je bezglasno da plače.
     Najdžel je pružio ruku prema njoj, no baš tada mu je jedan mek, šuštav zvuk koraka privukao pažnju. Nekoliko ljudi se primicalo s kraja hodnika.
     "Oh", reče Širli. Ova reč joj se otela poput kakvog krupnog mehura. "Oh." Okrenula se pruživši ruke niz bokove i krenula prema vratima.
     Ušla su dva čoveka u odorama. Svaki je pridržavao po jednu ruku njegove Sveprisutnosti. Sićušni, mrki čovečuljak između njih koračao je sa sporošću atrtističara, ali su mu žute oči hitro preletale od Širli do Najdžela, procenjujući situaciju.
     "Možda će Aleksandrija poželeti da ga još jednom vidi", obrati se Širli Najdželu. "Pozvala sam ga iz stana i zamolila da dođe."
     "Možeš, slobodno da mu poručiš da se čisti odavde", reče Najdžel stisnutih usana.
     "Ne", pobuni se Širli. "On joj je potrebniji nego ti."
     "Ne seri. Ja..." Nešto mu je zapelo u grlu, blokirajući reči. Svest mu se vrtela ukrug. Nejasno je osećao kako Aleksandrija leži tu negde u blizini, nadomak smrti, a ovde je opet bila Širli, ovi ljudi, jezivo opušteno meso tog starca. Sve to ga je pritiskalo. Tištalo. Okrenuo se ispruživši ruku da bi se primirio. Seo je. Opustio se.
     Znao je, međutim, da će ga oni izbaciti iz igre ukoliko bude samo pitomo sedeo i slušao njihove brbljarije. Prostorija mu se odjednom učini tesnom i bez vazduha, zasićena onim slatkastim mirisom, koji su Novi sinovi prenosili na sve i svašta. Ustao je boreći se za dah. Nešto mu se vrzmalo po sećanju. Snark. Venera. Ona šuplja zavojnica koju je snovao sada se pomaljala iz tame svesti. Vreme je isticalo, Snark...
     "Ne." Uzdigao je ruke s dlanovima okrenutim od sebe. Bolnički vazduh ga je pritiskao. Pohitao je prema Širli i onim ljudima, koji su sada nestajali u vodnjikavoj svetlosti. Zaobišao ih je i pojurio prema izlaznim vratima. Odredište se uobličilo u njegovoj svesti.
     Sjajni, plastikom obloženi zidovi promicali su pokraj njega. Gust, antiseptičan bolnički vazduh razmicao se pred njim, tako da mu je vlastito kretanje izgledalo slično širenju talasića.









13.
     Šćućurio se na zadnjem sedištu taksija i prepustio se razmišljanju. Trljao je ruke, povremeno preklapajući dlanove utrnule od hladnog vazduha. Zubi su mu cvokotali sve dok konačno nije čvrsto stegao vilice. Prošlost je otpala s njega ostavljajući samo jedan geometrijski precizan problem. Nije mogao da dopusti Eversu i Izkomu da pogreše u pokušaju da uspostave vezu sa Snarkom. Naravno pod uslovom da imaju dovoljno sluha da prihvate Najdželovu shemu i komplet odrednica označenih binarnim kodom. Postrojani u pravougaonik, dugački nizovi brojeva tvorili su slike: nacrt Snarkove putanje kroz Sunčev sistem, s krugovima koji su predstavljali orbite planeta; analiza proste zemaljske hemije; kod prepoznavanja namenjen brzom prenošenju - u času kada Snark shvati da neko pokušava da stupi u vezu s njim.
     Ali kada Snark bude reagovao - na koji način će Izkom odgovoriti? Tada će to biti izvan Najdželove kontrole. Pa, imao je delimičan odgovor i na to. Načinio je još jednu kocku za poruke, istovetnu s onom koja je već ranije bila napravljena i koju je Izkom odobrio. Jedina razlika bila je u tome što je ona dopuštala da Snarkov povratni signal bude posredovan preko LMP-ove komandne komunikacione table, do bilo kog prijemnika koji operator table odabere. A taj prijemnik biće Najdželov, i to preko jedinog privatnog kanala - njegovog signalnog uređaja. Poruka će istovremeno biti uskladištena i tek posle toga biće emitovana osoblju LMP-a u Mejn Beju.
     Najdžel napravi grimasu. U redu, Evers je prihvatio Najdželovu poruku. U redu, obezbeđivanje prethodnog prijema predstavljalo je svojevrsnu malu izdaju. Ali tih nekoliko trenutaka trebalo je Najdželu da razume poruku, pre nego što Izkom stupi u dejstvo - nekoliko dragocenih minuta da čuje Snark kroz svoj signalni uređaj, da pokuša da protumači kakav bi mogao biti ispravan odgovor. Pored toga, ukoliko bi uspeo da pronikne u ono što će Snark reći, mogao bi da preduhitri reakciju Izkoma; ti ljudi će se gotovo sigurno mašiti oružja. I najmanja greška mogla bi da bude kobna. Snark je najverovatnije do sada ostao nem zbog toga što je predostrožan. Ukoliko bi odgovor Izkoma bio nejasan ili neprijateljski intoniran, moglo bi se desiti da Snark naprosto prođe kroz Sunčev sistem i ode. Iščezne. Zauvek.
     Žućkasto iskrenje osvetljenih prozora LMP-a podsećalo je na svetionik smešten između senovitih brda. Najdžel je platio taksi, prošao obaveznu proveru na kapiji i, umesto da ode pravo u Mejn Bej, žurno se uputio u svoju kancelariju. Otključao je svoj sto i stao da pretura po levoj fioci. Izvukao je Feritnu kocku za poruke, u dlaku istu onoj koju je posedovao Izkom. Spustio ju je u džep i ušao u muški toalet da proveri izgled u ogledalu. Oči su mu bile crvene, a lice naduveno, kruto i oštro. Začešljao je kosu grozničavim pokretima i pokušao da navuče masku opuštenosti. Morao je da bude uglađen. Miran. Da.
     Prošla ga je jeza dok je ovako posmatrao sebe, duboko dišući. Tamo pozadi ležala je Aleksandrija; bio je izvan mogućnosti da joj pomogne ali nije mogao da ne misli o njoj. Stajao je ovde, držeći keca ispod stola, u igri s ljudima s kojima je radio, nemajući poverenja u njih; tanak sloj znoja hladio mu je kožu ispod očiju. Da je mogao da iskorači iz svoje svesti, sve bi mu ovo izgledalo glupo i sumanuto - beše uveren u to. Šta mu je, konačno, taj Snark značio? Nalazio se na prekretnici. Skupio je pesnicu i pritisnuo je na butinu. Aleksandrija je sada bila u njihovoj provinciji, a ovaj svet je nagrizao sećanje na nju. Neka dođe. Opusti se, reče on sebi. Budi razuman, Najdžele, ping. Prošlo je vreme za čaj. Stvari su odavno odmakle od stvarnosti sazdane od čistih, krvavih, jebenih, slatkih razloga. Oh da, oh da.

     Pred vratima Mejn Beja pritisnuo je jednu tačku iza uha. Signalni uređaj se oglasio. Otvorio je vrata. Komitet je bio na okupu, s Eversom i Labkinom na čelu. Najdžel prođe između ljudi konsultujući se i dajući savete u hodu. Od tehničara je doznao najnovije podatke o razvoju događaja. Labkin mu je pokazao nekoliko mogućih verzija drugog signala Snarku - rogobatnih, ambicioznih, suviše komplikovanih. Najdžel je klimnuo glavom promrmljavši nešto. Labkin mu je dodao feritnu kocku s njihovim signalom u njoj i Najdžel izvede čitavu predstavu proveravajući je na komunikacionoj tabli.
     Onaj duh neobaveznosti ispario je iz Beja. Snark se i dalje nalazio na predviđenom kursu. Minuti su proticali. Pola sata. Komitet je brujao od pretpostavki i zabrinutih primedbi. Najdžel je izbegavao njihova pitanja posmatrajući kako se Snark približava. Venerin monitor i dalje je pokazivao samo jednu nerazaznatljivu tačku svetlosti.
     Najdžel je prozborio u mikrofon naloživši da Venerin monitor istupi iz tandemske kontrolne sheme LMP-a koja se koristila u običnim prilikama; sada je satelit mogao da komunicira samo s Najdželovom kontrolnom tablom. Naredio je monitorovoj glavnoj anteni da rotira i učitao planirane koordinate.
     Nehatno je izvukao svoju ličnu feritnu kocku iz džepa i proverio je na tabli. Učitao je naredbe i kocka Izkoma se povukla u skladište dok je njegova izbila u prvi plan, spremna da emituje.
     "Šta to radiš", upita ga Labkin. Ljudi koji su stajali oko njegove rotacione stolice nisu davali glasa od sebe.
     "Emitujem", reče Najdžel.
     Uneo je ključni deo: kod prepoznavanja. Naučio je napamet kod svog signalnog uređaja još pre nekoliko meseci u Hafmanovoj ordinaciji i sada je izdavao uputstva kontrolnoj tabli da Snarkov odgovor prenese njemu. Tabla će ga neposredno preneti signalnom uređaju, tako da će Najdžel čuti odgovor pre no što se on ponovo ne odvije pred očima Izkoma u Mejn Beju.
     "Kreće", reče Najdžel. Pritisnuo je jedno dugme i kontrolna tabla stade da emituje signal prepoznavanja; njegov uređaj u uhu zapištao je u znak saglasnosti.
     Naredio je Venerinom monitoru da otpočne sa slanjem signala Snarku.

     Brod je mirno leteo kada ga je sustigao jedan snažan signal.
     Beše to pametan signal, započinjao je nacrtom letelicine putanje kroz ovaj planetarni sistem. To znači da su je bića sa treće planete neprekidno pratila, čekajući. Činjenica da je to tek sada otkriveno stavljala je jasno do znanja da nisu posredi neprijateljske namere. Da su ih imali, verovatno ne bi otkrili svoje sposobnosti.
     Letelica je brzo odredila izvor tog pulsiranja, kružeći oko ove planete obavijene oblacima. Da li je i ovaj svet bio naseljen? Letelica je čuvala zabelešku o jednoj amfibijskoj vrsti koja se razvila na svetu ne mnogo drugačijem od ovog. Odsustvo sposobnosti vrste koja ga je naseljavala da vidi zvezde kroz guste omotače oblaka zauvek je, međutim, zaustavilo njen evolucioni napredak. Razmišljala je i o drugim svetovima, zatočenim u vrelim gasnim omotačima gde su ponekad i raspukle stene sticale inteligenciju, spajajući se među sobom uz pomoć vezivnih metala i kristala dovedenih do belog usijanja.
     Mašine su za delić sekunde proučile radio-puls. Ovde je bilo dosta toga što je valjalo razumeti. Složeni lanci dedukcije i uslovljavanja vodili su ka jednom jedinom zaključku: treća planeta beše ključ rešenja. Predostrožnosti više nije bilo mesta.
     Kompjuteri će morati da ožive uspavanu inteligenciju koja je bila u stanju da izađe na kraj s ovim problemima. Oni će biti podvrgnuti istraživanju u ovoj neizmernoj svesti. Uspeh njihove misije imao je u sebi gorko-sladak ukus; njihov identitet će prestati. Viša svest će tragati za bilo kakvim kanalom da bi razumela ovu novu vrstu, a jednostavniji kompjuteri biće rastvoreni u njenim tokovima.
     Oživljavanje je započelo.
     Letelica se pripremala za davanje odgovora.
     Ona feritna kocka se ispraznila. Najdžel začu nemušto, mucavo podvriskivanje jednog tenora. "Hej! Šta to ti..."
     Labkin je otkrio zamenu kocki. Neka greška u indeksovanju? Labkin je pružio ruku preko Najdželovog ramena, prema komandama na tabli.
     Najdžel suknu naviše. Zgrabio je Labkinovu ruku i odgurnuo je od table.
     Neko je povikao. Najdžel je skočio iz stolice i povukao Labkinovu ruku zavitlavši ga prema ostalim ljudima. Rukav Labkinovog sakoa zjapio je rascepljen.
     Njegov signalni uređaj je zapištao. Snark je odgovarao. Najdžel se sledio. Obrazac beše čist, premda ubrzan: Snark je uzvraćao Najdželovu prvobitnu poruku.
     Najdžel se zateturao. Lica Eversa i Labkina zaplovila su prema njemu u prigušenoj svetlosti. Usredsredio se na mrmorenje u svojoj glavi. A tamo: Snark je završio reemitovanje Najdželovog signala. Najdžel oseti talas radosti. Provalio je. Oni su mogli da odgovore sa...
     Neko ga je ščepao za ruku i munuo među rebra. Otvorio je usta da nešto kaže, da ih primiri. Glasovi su žamorili.
     Njegov signalni uređaj zacvile. Zaškripa.
     Zvuk mu je eksplodirao u svesti. Svet se uvijao i uvrtao.
     Osetio je kako se nešto tamno i masivno kreće kroz njega. Jedan talas se nadimao ispunjavajući ga. Oluja je progutala njegov identitet.
     Najdžel je zastenjao. Razjapio je usta hvatajući vazduh. Pao je, onesvešćen.









14.
     Labkin mu je nešto govorio. U međuvremenu, plavo-beli svici sletali su, pikirali i ujedali mu oči. Behu nesnosni. Najdžel je posmatrao oblak raspevanih svitaca koji je leteo između njega i tavanice zagasite boje. Labkinov glas je zujao. Počeo je duboko da diše i svici iščeznuše, ali se ubrzo opet pojaviše. Labkinove reči postadoše razgovetnije. Težina se vaspostavljala u njegovim crevima.
     Labkin je rekao da oni imaju razumevanja za stanje njegove svesti. To je mnogo govorilo. Evers čak nije bio previše ljut zbog Najdželovog šifrovanog emitovanja J-27. Bila je to bolja ideja, priznao je komitet; ustanovili su to čim su dobili priliku da je prouče. Šta su do đavola oni mogli da razumeju...
     Najdžel se ošamućeno i ironično iscerio.
     Svici su pojali. Igrali.
     Labkin mu, nabirajući čelo, reče da je Evers bio prilično snužden videvši da ih je on, Najdžel, nasamario. Ali sada je J-27 odgovorio. To je popravilo stvari. Evers je bio sklon da pređe preko Najdželove prevare. Uzimajući u obzir da je Aleksandrija...
     "Šta?" Najdžel se uspravi u bolničkom krevetu.
     "Pa, ja..."
     "Šta si to rekao u vezi sa Aleksandrijom?"
     Najdžel opazi da su mu zglobovi vezani. Labkin liznu usne ispoljavajući nesigurnost i nelagodnost. Skinuo je oči s Najdžela.
     "Dr Hafman želi da te vidi čim ja završim razgovor s tobom. Doneli smo te ovamo iz LMP-a, odmah posle onog poziva. Počeli su da se raspituju gde se nalaziš. Tada smo shvatili, hoću da kažem..."
     "Shvatili šta?"
     Labkin nelagodno slegnu ramenima prevrćući očima. "Pa, nisam želeo da ja budem taj..."
     "Šta to do đavola pokušavaš da mi kažeš?"
     "Nisam znao da je ona bila tako blizu, Najdžele. Niko od nas nije to znao."
     "Bli... blizu?"
     "Poziv je bio u vezi s tim. Umrla je."

     Bolničarka mu je pronašla jednu krutu plavu odoru. Ugledao je dr Hafmana u hodniku gde se on upravo pozdravljao s Labkinom; rukovali su se dostojanstveno, bez reči. Najdžel je osmotrio Hafmana, ali nije mogao da pročita bilo kakav izraz na njegovom licu.
     Hafman mu pođe u susret. Pošli su zajedno niz hodnik. Neko je zvonce negde pozivalo na okupljanje. Na glatkim zidovima, Najdžel je video odraz lica jednog čoveka, divljačnog izgleda sa strnjikastom jednodnevnom bradom i gornjim delom lica zamrznutim u izraz namrštenosti.
     "Ona... ona je umrla odmah posle mog odlaska?" upita Najdžel hrapavim šapatom.
     "Da."
     "Žao, žao mi je što sam otišao. Pokušali ste da me pronađete..."
     "Da."
     Najdžel pogleda ovog čoveka. Hafmanovo lice beše zgrčeno, oči neprirodno razrogačene, a sve crte lica iskrivljene kao pod pritiskom.
     "Vi... Vi me vodite da je vidim?"
     "Da." Hafman gurnu rukom siva metalna vrata koja se otvoriše. Nije skidao pogled s Najdžela. "Umrla je, gospodine Volmsli. Nekontrolisani moždani udar. Operaciona sala bila je zauzeta. Bilo je i drugih pacijenata. Stavili smo je na stranu očekujući da je bolničari zaduženi za to odnesu. Proteklo je pola sata."
     Najdžel je nemo klimao glavom.
     "A onda je počela da se pokreće, gospodine Volmsli. Ustala je iz mrtvih."

     Aleksandrija je sedela sama, u jednoj složenoj dijagnostičarskoj pokretnoj stolici koja beše zatrpana šumom elektronike. Bela bolnička spavaćica bila joj je smotana do iznad kolena: sonde su joj bile pričvršćene uz članke, listove, podlaktice, vrat, slepoočnice. Malaksalo se osmehivala.
     "Znala sam da ćeš se vratiti, Najdžele."
     "Ja... Ja sam bio..."
     "Znam", reče ona blago.
     "Ti... Ti... si razgovarao... sa Širli. Upla... plašio si... se... zbog... svega... što... se događalo." Govorila je sporo. Reči su joj se pojedinačno uobličavale razdvojene primetnim pauzama. Morala je da se bori sa svakim slogom.
     "Novi sinovi..." započe on ne znajući kako da nastavi.
     "Ne moraš. Uz... bu... dio... si... se, Najdžele. On... mi... je... to rekao... da... si... i... ti... to... osetio. Ukratko."
     "On? Ko..."
     "On. Ono što si osetio... pre no što si... odbacio Sveprisutnog."
     Najdžel je krajičkom svesti zabeležio kako je Hafman zatvorio vrata, ostavivši ih nasamo, ali ostavši da stoji tamo odakle je mogao da čuje razgovor, a da ga ne remeti.
     Aleksandrija je delovala jedva uravnoteženo, krhko, oslonjena na neku unutrašnju izvesnost. Zatočena.
     "Osetio si... ga... Najdžele. Moju ljubav... možda... nisi... prepoznao njega. Za tebe... on je... dugo... bio... Snark."
     Najdžel je dugo i preneraženo ćutao. "Signalni aparat", prozbori on konačno, obraćajući se Hafmanu.
     "Da, da", reče Aleksandrija ravnim glasom. "To je to... tim putem... on je... ušao... u mene. Ali... ja sam ga... prepoznala... Najdžele. Njegovu... pravu prirodu."
     Sklopila je oči, a grudi su joj se uzdizale nošene kratkim brzim udasima. Najdžel okrznu pogledom Hafmana, noge su mu bile utrnule i imao je utisak kao da je prikovan za mesto na kome stoji, nesposoban da krene napred prema Aleksandriji ili da se povuče. Merni instrumenti na njenoj pokretnoj stolici treperili su i menjali se.
     "Može li neko... ili nešto... da to učini?" reče on užurbanim šapatom. "Da emituje elektronsko kolo signalnog uređaja."
     Hafmanov glas zazvučao je kao sonorni bas u ovoj maloj prostoriji. "Da, svakako. Njen poseduje kako akustičke, tako i elektronske veze s njenim nervnim sistemom. On pasivno funkcioniše najveći deo vremena, ali možemo da ga upotrebimo da pošaljemo eho signale kroz centralne nerve."
     "Da li je to ono što se dogodilo?"
     Hafman priđe Najdželu i, na njegovo iznenađenje, obavi mu ruku oko ramena. "Verujem da je bilo tako. Nikom nisam ništa rekao o tome jer sam, pa, isprva pomislio da sam načinio neku groznu grešku."
     "Nešto je ušlo u nju kroz taj signalni uređaj."
     "Očigledno. Vi ste se onesvestili, zar ne, u LMP-u. Verovatno da je do toga došlo zbog povišenog napona. Ili je, pak, onaj koji je emitovao - pa ma ko to bio - zanemario vas i usredsredio se na nju."
     "Ali ona je bila mrtva."
     "Da, sve funkcije su otkazale. Pretpostavljam da je bila bez kiseonika najviše pet ili deset minuta. Taj podsticaj koji je išao kroz signalni uređaj na neki način je probudio njeno disanje. Vaspostavio je funkcije. Preopterećenja njenih bubrega, takođe je nestalo."
     "Ne shvatam kako..."
     "Ni ja. Neki, doduše, rade na ispitivanjima mogućnosti korišćenja neuroloških udara ali to je veoma opasno i nepouzdano."
     "Ali to ju je vratilo u život", reče Najdžel odsutno.
     "Šta je to. Ko je to učinio?"
     "Ne znam ni sam."
     Hafman mu uputi prodoran pogled. "Hoćete da kažete da vi niste taj. Vi i ona druga žena imali ste neku..."
     "Koja druga žena?"
     "Ona koju sam sreo. Upoznali ste nas u jednoj ranijoj prilici. Aleksandrija je tražila da je pozovemo. Nisam bio baš sasvim priseban. Pustio sam je unutra i..."
     "Najdžele?" Aleksandrijini očni kapci zadrhtaše poput leptirovih krila i ona slabašno pomače desnu ruku pozivajući ga. Najdžel joj priđe.
     "On... vidi... kroz... mene, Najdžele. On... hoće... da... ti toga... budeš... svestan."
     Najdžel bespomoćno pogleda Hafmana.
     "Ne... ne boj se. On želi da vidiš. Da osetiš. Da hodaš na ovom svetu."
     "Ko je to on, Aleksandrija?" Glas mu se prolomio pri pomenu njenog imena.
     "On je Sveprisutnost", reče ona tonom kao da se obraćala nekom detetu. "Znam... šta je... on... uradio. Ti i onaj doktor... ne treba da... šapućete. Ja znam."
     "On - to - to te je vratilo u život."
     "Znam. Iz smrti. Da vidim."
     "Zbog čega?"
     Pogledala ga je blaženo. Oči joj zasuziše od neke unutrašnje radosti. "Ne znam... to... dragi... u nekom... određenom... smislu. Ali ja njega... ne dovodim u pitanje. Ili da ga ispitujem. To je dirljivo. Unutar ovog trenutka."
     U antiseptičkoj svetlosti njeno lice bez kapi krvi delovalo je u isti mah strano i poznato; svaka pora na njemu beše oštra i jasna.
     Začuo se Hafmanov glas: "Koliko ja mogu da kažem, ona je živa zahvaljujući podršci signalnog uređaja. Sinoptički pad je na neki način uravnotežen. Moguće je da signalni uređaj obezbeđuje funkcije za njeno srce i pluća, zamenjujući oštećena tkiva. Ne verujem, međutim, da to može dugo trajati."
     Aleksandrija ga je netremice gledala. Osmeh joj beše slabašan i bled. "On je ovde... sa mnom... doktore. U tome je sve. To je važno."
     Najdžel joj prihvati ruku, čučeći pored te razbarušene stolice sa namrštenim izrazom na licu. Izraz sukobljenih emocija promicao je preko njegovih crta.
     Začulo se kucanje na sivim metalnim vratima.
     Hafman baci jedan nesiguran pogled prema Najdželu. Najdžel je bio izgubljen u svojim mislima. Hafman se za časak kolebao, a onda je otvorio vrata.
     Širli je odlučno stajala u dovratku. Iza nje naziralo se pola tuceta Novih sinova, odevenih u sarije i sakoe. Jedan čovek u poslovnom odelu zaklanjao je vidik na prednji red ovih osoba.
     "Došli smo, po nju, doktore", reče Širli. U njenom glasu osećala se nepokolebljiva oštrina.
     "Mi smo svesni njenih želja. Ona hoće da izađe odavde, tako mi je rekla. Imamo advokata koji će se pobrinuti za formalnosti u vezi s bolnicom."









15.
     Zamislite tanke metalne table postavljene uspravno i razdvojene milimetrima. U prigušenoj svetlosti izgledaju kao linije metalizirane bele boje. Jedan projektil koji se sporo kreće u svom obrtanju, sličan obojenom dimu, pogađa prvu tablu. Tanak metal počinje da se gužva. Kako se film dalje odvija, tabla biva potisnuta ka sledećem, drugom omotaču. Iako se kreće teško i sporo, ništa se ne da učiniti. Druga ploča se savija. Na tački udara zrno se topi pretvarajući se u tečnost. Ali nastavlja put. Treća, srebrnasta linija zgušnjava se i stapa sa sledećom. Linije tvore jednu porodicu parabola, uzburkanih talasa okupljenih oko glave kotrljajućeg kuršuma koji se topi. A ne možete da ga zaustavite. Svaka ploča biva pritisnuta na narednu. Svaki čin...
     Najdžel je viđao ovaj san, proživljavao ga je svake noći, a nije mogao ništa da učini. Događaji su ga pritiskali. Svaki momenat ovih dana obrušavao se na sledeći, noseći ga napred u bujici trenutaka.

     U bolnici. Hafman je govorio nešto kroz stisnute zube. Advokatov blagi glas odisao je sigurnošću. Najdžel nije imao nikakvih zakonskih prava u odnosu na Aleksandriju. Nije joj bio suprug. Uz to, Aleksandrija je sama izjavila da želi da izađe. Zakon, one tanke stisnute table, beše jasan. Želela je da živi... ili umre... među Novim sinovima. Oni su je razumeli. Želeli su da ona sledi Sveprisutnost.

     Pokretna stolica. Žmirkanje brzih svetala mernih instrumenata, nezainteresovano predenje. Novi sinovi u sarijima odgurali su je u pokretnoj stolici iz ambulante do baptističke crkve. Onaj starac, Sveprisutnost. Njegovo lice, boje plavičastog srebra, osvetljeno lampama usađenim u svodove, kao da je ispunjavalo celu crkvu. Sklopio je ruke i klimnuo u pravcu Širli. Aleksandrija se nalazila između njih - žiža okupljene gomile. Širli se sa strahopoštovanjem obratila njuškavoj guravoj Sveprisutnosti. U pokretnim senkama Najdželu se učinilo da je uhvatio pogled tih žućkastih očiju. Pogled koji je odmeravao, prosuđivao, procenjivao. Starac učini pokret rukom. Plima tela, koja se otvarala ispred Aleksandrijine pokretne stolice, sada se sklapala iza nje. Blokirala ju je. Širli se nalazila na ivici, a Sveprisutnost, sjajnog opuštenog lica, u središtu. Išli su prema crkvi. Čuo se uzbuđeni žamor, mrmljanje. I ta vijugava gomila minu između Najdžela i ostalih. Odsekli su ga od nje. Usporili ga. Širli, zavapi on. Aleksandrija! Širli se penjala uza stepenice koje su vodile u crkvu. Okrenuvši se, pogledala je preko uskomešanog mora lica. Uzviknula je nešto, nešto o ljubavi, a zatim iščezla. U senkama. Sledeći svetlucavu pokretnu stolicu.

     Na 3D.

     Bila je ista - mirna, sabrana, zračeći nekom unutrašnjom sigurnošću. Zainteresovanost gomile, koja je rasla oko nje, nije doticala to jezgro. Oči su joj bile odsutne, ne reagujući na pitanja koja su joj postavljali ispitivači; gledale su unaokolo, proučavale. Najdžel ju je posmatrao u njihovom zamračenom stanu, osvetljenom jedino ekranom 3-D. Zapazio je Širli među gomilom u pozadini. Lice joj je odavalo zanesenost mislima, baš kao i lica ostalih oko nje. Tri Sveprisutnosti Novih sinova ispratile su Aleksandriju niz svečanu rampu. Sve su to bili visoki, dostojanstveni, upalih lica, s dlanovima okrenutim od sebe u obrednom stavu; askete; mršavi. Bili su veoma pažljivi prema njoj, budući da je ona predstavljala njihovo prvo osvedočeno čudo. Program je zakratko prekinut, da bi prikazali razgovor s Hafmanom, čija se srdžba odražavala u stiskanju mišića vilice. Pod paljbom neposrednih pitanja on je priznao da je Aleksandrija u jednom času bila mrtva. Da je bila otpisana, ostavljena na stranu. A onda je ustala iz mrtvih.
     "Da li je ona imala neko objašnjenje za to?" upitao je spiker.
     Hafmanovo umorno lice izblede s ekrana da bi se umesto njega pomolilo Aleksandrijino.
     Osmehnula se, zavrtela glavom - ne. A nešto se pomerilo u udaljenim dubinama njenih očiju.

     Nisu hteli da ga puste u crkvu. Za Najdžela su sva vrata bila zatvorena.
     Kada je njegova priča došla do ušiju ljudi iz 3-D, oni su odmah zatražili razgovor s njim, poklonili mu pažnju, obećali rezultate. Ali kada je razgovor emitovan, ostao je utisak da je Najdžel jedan ogorčen, neprijateljski raspoložen čovek. Da li je on odista izgovorio sve te stvari, pitao se posmatrajući sebe, ili su oni preudesili njegove reči? Nije mogao da se seti. One metalne linije stiskale su se, spajale.
     U LMP-u nasamo s Eversom i Labkinom. Napolju je sunčeva svetlost blistala na kamionima koji su dovlačili novu opremu. Nove pogodnosti behu obezbeđene.
     Labkin: "Čuli smo za Aleksandrijin oporavak, Najdžele. To su velike vesti. Unekoliko smo se pitali, pa..."
     Evers: "J-27 emituje na dva kanala, Volmsli. Koristi kolo koje si ti umetnuo u kontrolnu tablu. Ičino radi na glavnom signalu. Mi se, međutim, bojimo da se pozabavimo onim drugim. Šta god da prima te poruke..."
     Najdžel: "Prima ih moj signalni uređaj. Znali ste to, zar ne?"
     Evers: "Da. Samo smo želeli da ti pružimo priliku da to priznaš."
     Labkin: "Imaš li prijem od J-27? Direktan?"
     Najdžel: "Ne. Pronašao je način da me zaobiđe."
     Evers: "Onda ćemo ga isključiti."
     I tako je bio primoran da im kaže za Aleksandriju. I da ih zamoli da dozvole prenos preko LMP-a. Inače će ona umreti.
     Evers je potvrdno klimnuo glavom, očito iznenađen. Dopustiće da se nit života sazdana od radio-talasa produži. Čak će je nadzirati, prisluškivati, pokušati da dešifruju onoliko koliko mogu. Kod je gust preplet složenosti.
     Nakon odlaska iz Eversove kancelarije Najdžel jedva da se sećao o čemu su još razgovarali. Događaji su postali toliko zgusnuti i zbijeni da je brkao ljude i trenutke. Ali zapamtio je Eversov proračunat, prazan izraz lica, njegove isturene usne i nagoveštaj snaga koje su došle u novu ravnotežu.









16.
     Sedeo je na prašnjavom brdu i posmatrao ljude koji su se slivali u levak kanjona. Većina je došla ovamo posle dva sata vožnje od Meksiko Sitija, noseći paketiće s ručkom. Bilo je tu grupa iz Azije koje su, međutim, vodiči brižljivo držali na okupu. Nisu nedostajali ni Evropljani, prepoznatljivi po mrkim pantalonama standardnog kroja i vunenim košuljama sa V izrezom: odvojeni potočići koji su se slivali u kanjon.
     Jato ptica doletelo je u kanjon s juga, podižući se na veću visinu dok se približavalo. Verovatno ih je uznemirio huk gomile, pomisli Najdžel. Liznuo je usne. Jutarnji vazduh već je titrao; bilo je daleko toplije nego pre dva dana u Kanzasu. Ili je to bilo u Torontu? Teško mu je bilo da prati nizanje dana. Svako od Aleksandrijinih pojavljivanja privlačilo je sve veću masu ljudi; ovi ovde, kako je čuo, danima su ulogoreni čekali ovaj trenutak.
     Na udaljenosti od sto metara jedan čovek se trudio da postavi nove klupe. Beše to uzaludna rabota. Ljudi su u velikom broju sedeli na izbočenim ivicama stene; bilo ih je daleko više od onog što je prostor, pripremljen u poslednji čas, mogao da primi.
     Brda su kiptela životom; mreškanje gomile podsećalo je na pomicanje treplji neke ogromne ćelije. Na uzanom dnu doline odvijala se svojevrsna uzbudljiva predstava: žongleri, flagelanti, psi akrobate, pojci sa svojim šupljim, a gromkim glasovima, igrači. Okretala su se sveta kola. Prevazilazeći, voleći, leteći, umirući. Bacakanje. Povici. Stenjanje. Trupkanje.
     Konačno se podigao uzbuđen žamor. Na ulazu u kanjon ukazala se jedna blistava tačka: Aleksandrija u svojoj pokretnoj stolici, umotana u sjajnu odoru. Zauzela je mesto na platformi između goletnih kamenih ispusta. Okruživale su je četiri Sveprisutnosti.
     "Za ispunjenost", stade da kliče gomila. "Za Jedno." Leteća tačka na nebu rasprsnu se u narandžasti prah. Naspram bledoplavog pustinjskog vazduha uobličio se oblak: bela skulptura načinjena baš za ovu priliku; ogromna žena boje alabastera. Krila. Ruke uzdignute u znak pozdrava - blagoslova oproštaja - Aleksandrija.
     Usledio je govor jednog od Sveprisutnosti. Potom muzika. Trube su ječale, a stene uzvraćale odjekom. Trupkanje. Pesma. Trčeći živeći skačući lebdeći. Spasenje u svetlucavoj, pojanjem prožetoj vrelini.
     Ova litanija beše mu dobro poznata. Uopšte ga se nije doticala. Gotovo da je sasvim otupeo prateći Aleksandriju. Znao je da bi trebalo da ode, ali nije mogao da se pomakne dok god ga ništa nije sprečavalo da ostane u njenoj blizini dok god je mogao da je vidi u daljini. Belu tačku. Mrtvaca koji hoda i govori. Dođite i vidite. Okrepite svoje nade. Povratite svoju veru. Radostan poj ljubavi zanavek.
     A ipak, ipak... zavideo joj je. I voleo ju je.
     Napravio je grimasu.
     Glas joj se odjednom razlegao kanjonom prolamajući se, stišavajući gomilu. Prozborila je o Njemu, Jednom i o tome kako On vidi kroz svakog od nas. O viziji...
     Skljokala se. Nešto grunu u mikrofonu. Neki čovek povika hrapavim glasom. Najdžel napregnu oči, uspevao je da razazna buljuk uzmuvanih prilika u odorama, koji se rojio tamo gde je Aleksandrija do malopre stajala. Prodorni glasovi. Izvikivanje naređenja.
     Konačno je pošla. Stajao je na drvenastim nogama i otresao prašinu s pantalona, netremično gledajući napred. Odlazila. Odlazila.
     U svojoj sobi u Meksiko Sitiju uključio je 3D i pustio ga da radi dok se tuširao i pakovao. Omanji proćelav čovek, ružičaste puti i mesnatih obraza, saopštio je da je Aleksandrija pretrpela novi udar, ali da se još nije pridružila Suštastvenom, kao što je sama predvidela da će se uskoro desiti.
     Zazvonio je telefon.
     "Volmsli? Jesi li ti?" Eversov glas beše visok i hrapav. Najdžel progunđa odgovor.
     "Slušaj. Upravo smo čuli vesti. Žao nam je, i sve u tom smislu, ali čini se da ona umire. Znamo da je pratiš. Služba bezbednosti te je sledila. Jesi li bio u stanju da otkriješ šta je rekla Novim sinovima? Mislim o J-27."
     "Ništa. Koliko ja mogu da kažem."
     "Ah. Dobro. Dobio sam upozorenje od onih gore da vraški dobro obezbedim da ništa ne procuri. Pogotovo ne do ušiju onih... pa, izgleda da je u redu, dakle. Mi ćemo..."
     "Everse."
     "Daa?"
     "Ne prekidaj drugi kanal. Još nije mrtva. Ako to učiniš, reći ću 3D o... J-27."
     "Ti si..." Eversov glas se prekinuo kao da je neka ruka preklopila mikrofon. No, već u sledećem trenutku, Evers reče: "U redu."
     "Održavajte tu vezu na neodređen rok. Čak i ako čujete da je mrtva."
     "U redu, Volmsli, ali..."
     "Zbogom."

     Dugo je stajao pored hotelskog prozora i posmatrao taksije-tricikle koji su vijugali trakama Paseo de la Reforma; uglavnom je to bio svet koji se kasno vraćao iz Čapultepek parka. Slika je podsećala na pčelinje ulaženje i izlaženje iz košnice.
     Povukao je, dakle, taj poslednji potez. Zapretio je Eversu. Verovatno joj je produžio život za još nekoliko sati ili dana. U ime čega? Znao je da je nikada više neće videti. Jedino će se Novi sinovi naslađivati tim njenim poslednjim trenucima.
     A šta sad... vratiti se u LMP? Početi iznova? Snark je i dalje čekao.
     Najposle, da. Bilo mu je potrebno da zna. Uvek čisto i sigurno, određeno - tome je on težio. Da zna. Ono što Širli, a možda čak ni Aleksandrija nikada nisu sasvim razumele.
     Ili...
     Raskrilio je prozor i ponor se otvori pred njim. Bio je dubok barem dve stotine metara. Jama puna žutih strelovitih farova. Zgušnjavajuće linije gasile su ga kao slabo zapaljenu sveću.
     Dugo je gledao nadole.
     A onda se okrenuo. Pokupio je torbe i spustio se liftom u prizemlje. Platio je račun, usiljeno se osmehujući dao portiru napojnicu, ostavio svoj prtljag i izašao na pločnik. Dočekao ga je blag vazduh. Gurnuo je ruke u džepove i odlučio da prošeta oko bloka, ne bi li razbistrio glavu.
     Iz džepa je izvukao plastičnu kutijicu. Ona je sadržavala mikrominijaturnu elektroniku, izvor energije i transduktor. Usadio ju je u ležište smešteno mu iza okovratnika i pobrinuo se da ne bude vidljiva.
     Želeo je da bude na otvorenom kada proba ovo. Zgrade su mogle da zaklone signal na ovim razdaljinama ili da ga pomute. Morao je da bude spreman na sve. Kada Aleksandrija umre, moglo bi se dogoditi da Snark nastavi da koristi taj kanal...
     Posegnuo je rukom iza uha i pritisnuo. Signalni uređaj ožive. Parče plastike i elektronike, koje je načinio po takvu cenu, žuljalo mu je vrat. Pritisnuo je palac na njega i začuo slabašno keramičko klik.
     Hodao je. Koračao. Osetio je masivan, bujajući nalet...
     Koračao je...
     Voleo je i zavideo.
     Koračao...









17.
     Dan kasnije: On korača...
     ...korača
     ...po pločama izvijenih stena. Kamene palube jednog zemaljskog broda nasukanog u ovoj pustinji na visinama. Letelica od spečene stene. Vekovi su slagali slojeve i zbijali ovu zboranu palubu; život se vrzmao po njoj. Puzeći. Skačući.
     Penjao se uz pegavu stenu. Jedan škorpion pobeže u stranu. Čizme su se zarivale u škripavi šljunak.

     ...biljke ližu, nalik peni, grubu kožu...
     Ono pomaljajuće prisustvo
     gviri
     upija
     shvata
     ...i mirno je.

     Hodao je po ovoj žestokoj meksičkoj pustinji. Vazduh beše kristalan. Barice od nedavne kiše hvatale su svetlost što je jenjavala.
     Papule, mološe, cinije, kaktusi, euforbije, i žuta razasutost lišajeva.
     ...tlo sprano životom...
     ...Sunce se obrće iznad izvitoperene Zemlje...
     Najdžel se osmehnu. To biće odlepršalo je izvan njegovog vidokruga.
     Noge su mu lako koračale. Đon jedne čizme zagreba stenu. Koža škripnu. Ruke su se njihale, listovi grčili. Srce je pumpalo, pluća šište, koža, tople čizme se okreću na kamenom nebu, ravna košulja povlači se pod vlažne pazuhe, čuturica se zakačila za kaktus sa voštanom korom i čegrta dok se on okreće...
     Najdžel je odabirao iz svoje svesti. Ono biće nije. Ono je gutalo sve.
     Zec iskoči sa strane. Kaktus u obliku čaše s 'klaretom' pozivao je. Najdžel se zaustavi. Otvori čuturicu. Piće.
     ...oseća nametljiv, srebrnast, zašuškan, crvenkast ukus na svom jeziku...
     ...i nasluti nekakav maglovit trag onoga što je to drugo biće moralo da oseća. Ono je odavalo počast svetlosti živih stvorova. Ono se neće založiti da se Aleksandrija vrati u život, ali ona je već otišla, već je bila mrtva u odnosu na svoj svet. Da bi videlo ovu svežu planetu, to biće je koristilo telo koje je čovek odbacio.
     Tokom onih prvih nekoliko trenutaka kontakta s Najdželom, na ulici u Meksiko Sitiju, malo je nedostajalo da se biće povuče. Ali kada je videlo razorenu unutrašnju sliku u ovom čoveku, odlučilo je da ostane. Koristeći tanano znanje, stečeno iz hiljada ovakvih kontakata s hemijskim životnim oblicima, preduzelo je određene korake približavanja. I ostalo. Da okusi ovaj slatki svet. I izvuče ovog čoveka na obalu.
     ...plavo kremasto nebo uzdrhtalo od lepršavog života, nosilo je mrlje uskomešanih oblaka...
     Ovo mesto je tuđinsko.
     Zastajući ono je primećivalo da je oštro ocrtan reckav horizont delio ovaj svet na polovine. I videlo je mreškanje tkanja Eversa, Labkina, Širli, Hafmana, Aleksandrije i Najdžela. Jedna igra. Mreža. Mukotrpna delanja. Svako od njih predstavljao je po jedan mali univerzum.
     Ali svi zajedno. Ushićeni. Svaki jedan svemir. Satni mehanizam.
     Tako poznato.
     Tako tuđinsko.
     Duboko, zahvaćen bujicama oluje, Najdžel pliva.
     Plivajući on se lečio.
     To pomaljajuće prisustvo obuhvatilo je naplavinu opažanja i sve preuzelo. Pre no što je Najdžel mogao da upotrebi filtere svojih očiju, ušiju, kože, dodira, mirisa - pre svega toga, to biće je prigrabilo ovaj nov i neobičan svet i u tom činu preuzimanja, izmenilo i Najdžela.
     A jednog dana to biće će otići. Proći. Najdžel će tada probiti svoju ljusku. Izaći. Na svetlo dana. Na teturavim nogama.
     Proći će kroz ta sočiva. Sve će proći. Ali u ovom trenutku:

     Snark
     oseća odjek damara
     razmotava stene ispod njega
     brazda suv vazduh
     zariva čizme u mekanu zemlju...
     gledajući
     kušajući
     otvarajući
     Oslobađa ga u ovom toplom svetu.
     Nagoni ga da voli ovaj dan

     ...EversLabkinŠirliHafmanAleksandrijaAlaksandrija... Razmišljajući o njima, znajući da će se jednog dana vratiti ovom svetu, da će breme spasti s njega, kotrljao se, valjuškao i plivao u ovim poznatim vodama pustinje. EversHafmanŠirli...
     Tuđi su mu bili, oni, njegova braća.
     Tako tuđi.









Treći deo
     Probudio se zureći u metalnosivo nebo koje je osvajao sjaj zore.
     Probudio se sam.
     Ono biće je iščezlo. Činilo se da je slabašni treperavi pritisak minuo iza njegovih očiju. Najdžel je sada osećao samo prazninu odsustva nečega čega je jedva mogao da se priseti.
     Uspravio se u svojoj vreći za spavanje, osetio zuktavu vrtoglavicu i ponovo se opružio. Jedan gušter s rogovima najpre se pritajio na obližnjoj steni, a zatim je, osećajući njegovo opuštanje, odjurio.
     Postojala su dva mesta, pomisli on, na kojima su se ljudi osećali bliže izvoru stvari. Okean sa svojim slanim pamćenjem porekla. I pustinja - izbeljena, izbrazdana u svom beskrajnom obrtanju ispod žutog ognja; mesto potisnuto na surovu ivicu. Pa ipak, ona je živela sa svojim tananim tkanjem bioloških stvorenja. Možda je to razlog zbog koga je ono biće poželelo da dođe ovamo.
     Sećao se da je kupio ranac, vreću za spavanje i čizme u jednoj prodavnici u Meksiko Sitiju. Sećao se i kratkog leta do ove pustinje na visinama. Sećao se hodanja.
     I osećao je nešto iza tih sećanja...
     Stajanje na uzvišenom mestu, osmatranje ravne kontrolne table stvari, kategorija, koordinantnih sistema i oblika.
     Posmatrao je sebe. Video je jednu pticu koja se skrivala u biljci meskita. Posmatrao je prvi sloj: ptica; krila; uglačanomrka. Red-klasa-rod-vrsta.
     Posmatrao je drugi sloj: letenje; pokret; momentum; analiza.
     I video je konačno da je bilo neke suštine u načinu na koji je filtrirao ovaj svet. Video je, takođe, da je iza tog filtera ležao okean. Pustinja.
     Da li je taj filter ono što je značilo biti ljudsko biće?
     Bilo je tu još nečeg, još većeg. Zaleteo se u to ali ono... ono mu je izmaklo. Nejasno je video pređu nečega... a onda je i to iščezlo.
     Najdžel je treptao. Sedeo je na ispustu trošne stene, dok mu se telo trlo o tkaninu i grejalo u vreći za spavanje. Brdo iza njega sjalo je mekom i zlatastom bojom; horizont beše opervažen svetlošću.
     Šta je naučio, prođe mu kroz glavu. Zapravo ništa. Bilo je tu nagoveštenih stanovišta, varijacija, ali ničeg konkretnog. Biće je došlo. Pružilo mu je neku vrstu oslonca za vreme onih mračnih sati u Meksiko Sitiju (da li je zaista tada raskrilio prozor? da li je razmišljao da skoči). I to biće je iščezlo, iščilelo u noći.
     Najdžel se namrštio, protegnuo, opustio. Listovi su ga boleli od pešačenja. Stomak mu je zavijao od gladi. Pružio je ruku prema rancu i izvukao suvu voćnu štanglu. Pljuvačka mu ovlaži zalogaj i ukus jagode ispuni mu usta.
     Šta je bilo to? Posle svega što je prošao Najdžel i dalje nije znao ništa o tuđinu što bi mu koristilo. Nikakve činjenice, nikakve podatke. Ne mogu se postavljati pitanja duhu.
     Žvakao je posmatrajući nebo koje se ispunjavalo vedrinom.
     Aleksandrija, Širli - sve je to bilo iza njega. Ironija: koliko možeš da budeš blizak s nekim, koliko je on samo - barem je tako mislio - voleo Širli. Sada, posle svega što je učinila, ostala je samo mučna, gorka uspomena.
     I pitanja. Da li je odista voleo Širli, ili je to bila samo još jedna iluzija? Jedina osoba koju je ikada, van svake sumnje, voleo bila je Aleksandrija. A nje više nema. Preko Snarka on je za trenutak sagledao neke njene blede tragove. Možda je neki njen delić ostao u Snarku, neka senka.
     Išmrknuo se u maramicu. Sline izađoše zajedno sa ugruškom krvi; noćni vazduh isušio mu je nosne prolaze.
     Najdžel se osmehnu. Da li je krv bila znak života? Ili smrti? Na sve strane same dvosmislenosti.
     Pa ipak... želeo je odgovore. Bilo mu je potrebno da zna. Od starog sveta preostao mu je samo jedan delić: Snark. Morao je da ode tamo. Nasa i Evers behu potporni kamenovi, a bilo je i drugih; drugih ljudi koji su mogli da pomognu. Znao je da će se javiti određen otpor prema njemu, posebno posle one gužve koju je izazvao kada je prvi signalizirao Snarku. Najdžel Volmsli, taj ludi astronaut. Ali on će se probiti kroz to.
     Protrljao je oči, gladeći bore u obliku svrakinih nogu. Ono što mu je sada nedostajalo, posle ova dva dana provedena daleko od očiju, bili su ljudi. Jednostavan dodir njegove rase. Bila mu je, takođe, potrebna pomoć da izađe na kraj sa Nasom. Ali najviše od svega, bili su mu potrebni ljudi.









Četvrti deo: 2015.









1.
     Gospodin Ičino je zastao na ulazu u Jamu. Tihi žamor razgovora tehničara mešao se sa dingom i mrmorenjem kompjuterskih učitavanja. Jama je bila tamna, a vazduh u njoj ustajao. Natkriljene kanzole bacale su istačkane krugove svetlosti u okviru kojih su sedeli ljudi proveravajući, proizvodeći reku informacija, koja je tekla iz ove prostorije napolje, u razigranom ritmu elektrona, leteći na elektromagnetskim krilima do Snarka.
     Opazio je zidni časovnik; dvadeset minuta do sastanka. Gospodin Ičino uzdahnu, primoravajući sebe da ne misli o onome što je prodstojalo. Skrstio je ruke na leđima na njemu svojstven način i polako ušetao u Jamu, dopuštajući da mu se oči naviknu na tamu. Zastao je kod svoje lične konzole, zaustavio mali segment emitovanja i pročitao:

     Služeći Cara, boreći se protiv varvara i pretvarajući ih u potčinjene, on je otkrio vrednost života. Kada mu je Car to naredio, borio se protiv neobičnih i demonskih stvorenja, pokoravajući i njih. Ubijao je zmajeve i gigante. Bio je voljan da se upusti u bitku sa svim neprijateljima u zemlji, smrtnim bićima, životinjama ili stvorovima sa nekog drugog sveta. I uvek je izlazio kao pobednik.

     Prepoznao je odlomak iz japanske legende o Kintaru, čak i u njenom vesternizovanom obliku. Pre nekoliko dana Snark je od gospodina Ičina zatražio još drevne literature i ovaj je doneo sve tekstove i prevode koje je mogao da pronađe u svojoj biblioteci. Sada su oni bili emitovani kada je vreme to dozvoljavalo. Gospodin Ičino se dokono pitao da li je programer hotimično odabrao ovaj odlomak zato što su se u njemu spominjali 'stvorovi sa drugog sveta'. Takav čin bio bi žalosno tipičan; većina ljudi ovde nije ništa znala o tome šta je Snark želeo da sazna.
     Gospodin Ičino je kucnuo prstom po svojim prednjim zubima, razmišljajući. Četvrtasti, stilizovani žuti tip stajao je poguren naspram zelene svetlosti cevi - posve neodgovarajući medij za tananu nit bajke. Pitao se na koji način će to pročitati - na koji način je to pročitala do sada - ona stvar od bakra i germanijuma, koja je kružila oko Venere. Sve ovo - tiha napetost koja je vladala u Jami, zgusnuti minuti u kojima je mesecima živeo, osećaj neuravnoteženosti zbog onoga što je radio - ličilo je na delove zbrkane zagonetke. Kada bi imao samo nekoliko slobodnih dana da to razluči, da proceni ono što je onaj stvor mogao videti tako brzo, do srži njegovog ličnog iskustva, i izdvojiti...
     Krenuo je dalje. Jedan tehničar mu klimnu glavom, a jedan inženjer ga nemo pozdravi. Sada će se raširiti glas da je Stari u Jami na svom dnevnom obilasku; ljudi će za nijansu postati predostrožniji.
     Gospodin Ičino stiže do velikog tanka s grafikama i stade da promatra složeni rad koji je izveo kompjuter. Smesta je prepoznao otisak: 'Kupačice', Renoar, naslikano od 1875. do 1876. godine. Gospodin Ičino je odabrao ovu sliku pre samo dva dana.
     Svetlost filtrirana do plavo-zelenih nijansi bacala je pruge preko grudi i ruku nage devojke, menjajući na neobičan način zračeći crvenkasti sjaj kože koji je predstavljao Renoarov nepogrešiv potpis. Devojka je zamišljeno zurila naniže uhvaćena u trenutku kada je posezala za nekom nejasno prikazanom odećom. Gospodin Ičino ju je dugo posmatrao, upijajući dvosmislenost njenog izraza s čežnjivim romantizmom koji mu ne beše stran; celog života ostao je neženja.
     Šta li će Snark misliti u uvome? Gospodin Ičino se nije usuđivao da nagađa. Snark je povoljno reagovao na 'Doručak na travi' i zatražio još. Možda je tu sliku pogrešno protumačio, kao neku vrstu fotografije, uprkos njegovom objašnjenju značaja koji je za ljude imala jedna umetnička slika.
     Zavrteo je glavom posmatrajući kako kompjuter pažljivo razlaže sliku u sićušne kvadrate boje. Snark je veoma malo govorio. Najveći deo predstava koje je gospodin Ičino stekao o njemu bile su zapravo izvedene pretpostavke. Pa ipak, bilo je nečeg u obrascu zahteva koje je Snark postavljao...
     "Da li biste nešto posebno želeli da vidite, gospodine?" upita jedan tehničar sa strane.
     "Ne, ne. Izgleda da sve ide kako treba", reče blago gospodin Ičino, trgnuvši se iz kontemplacije. Rukom je odmahnuo ovom čoveku.
     Ostale konzole treperile su dok su ljudi iz Jame prenosili podatke Snarku. Setio se da su u ovom času prebirali po svežem izdanju jedne enciklopedije. Prosto emitovanje materijala bilo bi najjednostavnije, ali ljudi koje je on nadzirao behu zaduženi da provere svaki redak, koji se kasnije preobražavao u kod. Predsednik je prihvatio preporuku Izvršnog komiteta da se nijedna podrobna naučna ili tehnička informacija ne sme dati Snarku - Jama je bila izgrađena po hitnom postupku da bi se to obezbedilo.
     Većina konzola operisala je na temelju Ičinovog vlastitog koda 4, jednog specijalno komponovanog rečnika s matricom simbola, koji je omogućavao visoku gustinu informacija pri svakom emitovanju u pravcu Snarka. Izvršni komitet otkrio je gospodina Ičina u danima koji su usledili posle prvog kontakta, dok je očajnički pokušavao da pronađe kriptologa s dovoljno iskustva u slanju signala visokog fluksa. Bilo je srazmerno lako sačiniti kod 4, budući da se on zasnivao na kodovima koje je gospodin Ičino već razvio za potrebe šifrovanog emitovanja bazi Hiparhus na Mesecu. Bio je to jednostavan, elastičan kod, prilično dobro zaštićen od Rusa, Kineza ili bilo kog drugog ko bi hteo da ga prisluškuje ali, naravno, ograničenog raspona. Ubrzo je postao neodgovarajući za pitanja koja je Snark postavljao; iza te granice samo su fotografije i jedan širi rečnik mogli biti dovoljni.
     Iz razloga stroge poverljivosti, mnogi učitavači i tehničari nisu ništa znali o Snarku. Oni su mislili da rade na nečemu što je vezano za bazu na Hiparhusu. Tako je gospodinu Ičinu palo u deo da razgovara sa Snarkom. Jedan drugi kriptolog, Džon Vilijams, uveden je u posao da bi ga donekle rasteretio. Gospodin Ičino imao je malo dodira s njim, budući da je ovaj rukovodio smenama tokom druge polovine dvadesetčetvoročasovnog radnog vremena. Snark nikada nije spavao.
     Ali Vilijams će biti na sastanku, seti se Ičino. Zaustavio se usred prijatnog brujanja Jame i izvršio brzu kontrolu preostalih konzola. Tamo su treptale slike: skica jedne škune sa tri jarbola; krute prilike prikazivale su odeću iz šesnaestog veka; slojevi oblaka navlačili su se na uzburkani okean. Reka informacija tekla je prema Snarku, udovoljavajući njegovim potrebama.
     Okrenuo se i uputio pored niza stolica na obrtanje do jednog prolaza, gde ga je propustio čuvar. Stupivši u sjajan hodnik nevoljko je gurnuo ruku u džep na sakou i izvukao jednu grudvu: kamen za trljanje. Stao je da ga gnječi desnom šakom, osećajući glatke hladne ivice. Usredsredio se na njih; bila je to navika duga gotovo koliko i njegov život, navika koja ga je smirivala.
     Hodao je. Gospodin Ičino se osećao kao strano telo u ovim drečećim svežim hodnicima. Sputavali su ga plastificirani zidovi, malene pregrade, tandrkanje pisaćih mašina, šum rashladnih uređaja. Kroz glavu mu prođe da je do sada trebalo da bude na nekom univerzitetu, gde bi provodio mirne časove u zabačenom kutku senovite biblioteke, tragajući za nijansama teorije informacije. Stario je. Što se više uspinjao u hijerarhiji svoje struke, suočavao se sa sve grubljim Ijudima, naoružanim sve podmuklijim metodama borbe. Nije bio stvoren za ovu igru.
     Ali učestvovao je u njoj; oduvek. Jer ljubav prema kristalinskim matematičkim zagonetkama, koju je otkrio u kriptografiji, prema jednoj aveniji, jednom bekstvu - odvela ga je konačno iz jedne imigrantske porodice u malom gradu u Oregonu u Berkli, zatim u Vašington i sada konačno u Pasadenu; da se susretne sa Snarkom. Već samo zbog toga, vredelo je preći čitav taj put.
     Prošao je pored još jednog stražara u sivom i zakoračio u salu za sastanke. Tamo nije bilo nikoga. Poranio je. Nečujno je pregazio debeli tepih, stigao do stola i seo. Zabeleške gospodina Ičina bejahu sređene, ali on ih je ipak pregledao, ne usredsređujući se na pojedine reči. Sekretarice su dolazile i odlazile, postavljajući žute blokove i pisaljke ispred svake stolice. Jedna posuda puna kafe, smeštena na kolicima, dovezena je unutra i ostavljena u uglu. Jedva čujan šupalj zvuk poremetio je tok misli gospodina Ičina. Bila je to provera mikrofona postavljenih u pravilnim razmacima oko stola.
     Jedna sekretarica donese mu list sa dnevnim redom i on ga prouči. Bio je to samo spisak pozvanih, bez i najmanjeg nagoveštaja svrhe sastanka. Gospodin Ičino skupi usne, dok je očima prelazio preko imena. Ovde je trebalo da se pojave ljudi koje je poznavao jedino kao maglovite likove iz časopisa.
     I sva ova gužva zbog jednog broda udaljenog milionima kilometara. Delovalo je to pomalo ironično, ako se imaju u vidu hitni i ozbiljni problemi sa administracijom u Vašingtonu. Ali gospodina Ičina nije zanimala politika. Njegov otac je savladao strogu lekciju o nemešanju još u Japanu i pobrinuo se da mu sin sledi taj primer. Iz najranijih, adolescentskih znanja gospodin Ičino je pamtio svoj otpor prema učlanjivanju u poetske i jezičke kružoke više škole, jer je osećao da tanane emocije, koje su mu te delatnosti duha izazivale i nijanse koje su prizivale, ne mogu da budu javna stvar. Pisati o njima - pa, to se već dalo činiti. Ali kako opisati haiku - osim uz pomoć neke druge pesme? Upotrebiti bilo šta više od toga - bujice reči, rečenice objašnjenja bez ljupkosti i lakoće dodira - činilo mu se da je isto što i smrviti leptira blatnjavom čizmom.
     Na kraju je skupio hrabrost da se pridruži poetskom klubu - ne i praučavanju francuskog jezika, što je bila druga mogućnost - i otkrio da u tome nema ničeg zastrašujućeg. Devojke bi pročitale svoje pompezne stihove, visokim usplahirenim glasovima, a zatim bi sele smešeći se i očekujući odobravanje. Posle toga usledio bi blag kritički prikaz nastavnika-sponzora. U klubu su se zatekla samo tri momka, ali se njih uopšte nije sećao, a i devojke su se do sada, kako mu se činilo, smešale u jednu složenicu: tanku, vižljastu, večno hladnu čak i u onoj kašmirskoj haljini, sa bledoplavom senkom na nozdrvama.
     Na tom mestu nije bilo sudara volja, tako da je klub za njega označio prekretnicu. Naučio je da govori pred grupom svojim nesigurnim engleskim jezikom, da utvrđuje, objašnjava i konačno da se ne slaže.
     Bilo je to pre matematike, pre dugih godina koncentracije na univerzitetu, pre Vašingtona i stotina mašinskih kodova koje je izmislio, monografija o kriptografiji koje su mu progutale tolike dane i noći. One vižljaste devojke postale su - podigao je pogled - sekretarice u pomodnim kratkim suknjama, kafe-kuvarice i slično. A šta je ispalo od njega, od onog stidljivog japano-američkog dečaka? Pedeset jednu godinu star, dobro plaćen, odgovoran, neženja opsednut radom i hobijima. Sve jasno i u preciznim merama ali ipak nikako nije bio siguran u ono što je postojalo izvan toga.
     "Gospodine Ičino,ja sam Džordž Evers", prenu ga jedan dubok glas.
     Gospodin Ičino hitro ustade, uz naglo oslobađanje neočekivane nervozne energije, promrmlja pozdrav i rukova se s pridošlicom.
     Evers se škrto osmehnu i osmotri ga pogledom diskretnog odmeravanja. "Nadam se da vam danas nećemo oduzeti mnogo vremena. Vi i gospodin Vilijams", klimnuo je glavom baš kada se Vilijams pojavio koračajući prema posudi s kafom, nezgrapno zaplićući svojim dugačkim nogama, "ste stručnjaci za svakodnevno opštenje sa Snarkom, pa smo zaključili - valjalo bi da čujemo šta imate da kažete, pre no što nastavimo sa sastankom."
     "Shvatam", reče gospodin Ičino, iznenađen činjenicom da mu se glas pretvorio bezmalo u šapat. "U pismu koje sam juče primio nije bilo nikakvih pojedinosti, tako..."
     "Namerno", reče Evers vedro, zadenuvši palčeve za pojas. "Naprosto, želeli smo da steknemo nezvaničnu predstavu o tome šta vi mislite da ta stvar namerava da učini. Ovaj komitet - Izvršni komitet je zapravo naziv koji mu je nadenuo predsednik - suočen je s krajnjim rokom i bojim se da ćemo morati smesta da donesemo odluku, ranije nego što smo mislili."
     "Zbog čega?" reče Ičino, uznemiren. "Imao sam utisak da nije reč o nečemu hitnom."
     Gospodin Evers je zastao i okrenuo se da bi mahnuo jednom drugom čoveku, koji je upravo ulazio u dugačku prostoriju. Gospodinu Ičinu se učini da je taj čovek nestrpljiv i da neće više da čeka, kao da je Evers unapred znao odluku, a onaj opet želeo da je što pre saopšti, kako bi što pre prešao u akciju. Opazio je da je Eversova leva ruka, naizgled nehatno prebačena preko naslona stolice, blago podrhtavala.
     "Ta mašina nije voljna da čeka više ni trenutka", reče Evers ponovo se okrenuvši prema Ičinu. "Pre dva dana nam je uputila poruku."
     Pre no što je Ičino mogao da mu odgovori, Evers je klimnuo glavom, ustao i otišao da se rukuje s ljudima u odelima i pastelnim sportskim sakoima, koji su navirali u sobu. Vilijams, koji je sedeo tačno preko puta njega, uputi mu ispitivački pogled.
     Gospodin Ičino neodređeno slegnu ramenima u znak odgovora, zadovoljan što mu je pošlo za rukom da se ponaša tako neobavezno. Obazreo se oko sebe. Prepoznao je neka lica. Nijedno nije bilo u toj meri značajno kao Eversovo, koji je imao dvosmislenu titulu predsednikovog savetnika. Evers krenu ka čelu stola i dalje razgovarajući s ljudima pokraj sebe i konačno zauze svoje mesto. Ostali, koji su do tada stajali, takođe, sedoše; sekretarice ostaviše posudu s kafom i napustiše prostoriju.
     "Gospodo", prozbori Evers, zatraživši pažnju prisutnih. "Moraćemo da ubrzamo tok stvari, kao što vam je poznato, s ciljem da se uklopimo u novi krajnji rok, koji je predsednik odredio. Jutros sam razgovarao s njim. Veoma je zabrinut i očekuje s nestrpljenjem da čuje preporuke ovog komiteta."
     Evers je sedeo s rukama skrštenim pred sobom na stolu, dok su mu oči šarale između dva reda ljudi. "Videli ste svi - oprostite, svi izuzev ovde prisutnih, gospodina Vilijamsa i gospodina Ičina, poruke koje smo primili od Snarka, a u kojima se zahteva promena mesta susreta." Zastao je tek toliko da bi se uljudno nasmešio. "Okupili smo se ovde da bismo sagledali scenario koji bi mogao da bude primenjen u slučaju Snarkovog dolaska u orbitu blizu Zemlje."
     Pokazao je rukom na gospodina Ičina. "Ova dva gospodina su danas gosti Komiteta i ovde su isključivo zbog toga da nas upoznaju s manje važnim informacijama koje se upućuju Snarku. Oni, dabome, nisu članovi Izvršnog komiteta." U beličastoj svetlosti njegova koža poprimila je izgled sjajne uglačanosti dok je oštrim pogledom prelazio preko dva reda ljudi, ispred kojih su ležali raštrkani blokovi. Nekolicina je već pravila zabeleške.
     Evers se zavali u stolicu, opustivši se. "Snark se nalazi u Venerinoj orbiti, povezan s nama jakim kanalom preko našeg satelita. No sada smo, on i mi preneli naš, hm, dijalog na kanale visokog fluksa. Komuniciramo direktno, mimo satelita. Sada Snark želi da dođe blizu Zemlji."
     "Da pobliže osmotri našu biosferu", reče jedar mršav čovek s Eversove leve strane. "U šta ne verujem."
     Evers se obrnu k njemu. Gospodin Ičino je prepoznao čoveka: bio je to vodeći teoretičar igara sa Hadson instituta. Na sebi je imao rđavo skrojeno odelo od tvida; iz jedne urešene lule ispuštao je plavičaste kolutove dima.
     "Verujem da nas Snark - Volmslijev naziv, zar ne? - sasvim dobro proučava i sa Venere", reče on. "Pogledajte samo šta on traži - hrpu kulturnih informacija, fotografije, umetnost. Ništa sa područja nauke ili inžinjeringa. O tome verovatno može sam da izvede zaključke, ako su mu uopšte potrebni, prateći radio ili programe Tri-D."
     "Potpuno ispravno", reče jedan čovek od donjeg dela stola. Začulo se još nekoliko izraza odobravanja.
     "Zašto bi onda dolazio na Zemlju?" upita Evers.
     "Da valjano osmotri naš odbrambeni sistem?" oglasi se neko s polovine dugačkog stola.
     "Možda, možda", uzvrati Evers. "Vojska veruje da Snark najverovatnije ne mari za nivo naše tehnologije. Baš kao što se mi ne bismo zabrinuli zbog kopalja urođenika na Južnom moru, ako bismo poželeli da upotrebimo njihovo ostrvo za bazu."
     "Ja bih se zabrinuo", reče jedan tamnoputi čovek. "Ta koplja su oštra."
     Evers je, s osećanjem mere, odložio osmeh, a onda ga široko razvio, samouvereno pokazujući niz belih zuba. "Upravo tako. Ne može da bude siguran bez pogleda izbliza."
     "Snark je već bacio taj pogled", promrlja čovek sa Hadsonovog instituta. "Preko one Volmslijeve žene."
     Po sobi se raširio žamor odobravajućih komentara. Gospodin Ičino je već čuo da kruže glasine o tome, a ovo je bila potvrda.
     "Gospodo", reče Evers, "videli smo tekst Snarkovog zahteva. Prilično je žestok. U skladu s vašom ranijom sugestijom", klimnuo je glavom u pravcu čoveka s Hadsonovog instituta koji je ponovo pripaljivao lulu, "razgovarao sam s predsednikom. On me je ovlastio da Snarku poručim da može da priđe. Lično sam sastavio poruku - nije bilo vremena da se konsultujem s ovim komitetom oko izbora reči - i ubrzo sam saznao da je naš satelit blizu Venere otkrio ponovno paljenje Snarkove fuzione baklje."
     Sto je zazujao od komentara. Gospodin Ičino se zavalio u stolicu razmišljajući.
     "Objasnio sam tom... biću... da, u početku, nismo znali da li je prijateljski raspoloženo. Nisam spomenuo da to i dalje ne znamo."
     "Šta je ono reklo?" upita čovek s Hadsonovog instituta.
     "Odgovorilo je zahtevom da uđe u orbitu oko Zemlje. U skladu s mojim savetom, predsednik je izneo protivpredlog da Snark uđe zakratko u orbitu oko Meseca, kako bi naši ljudi tamo - i oni koji se nalaze u blizini - mogli da ga osmotre. Neka vrsta uzajamnog uhođenja, zapravo."
     Čovek u odelu od tvida energično je odbio nekoliko dimova i rekao: "Bolje bismo obavili taj posao iz orbite blizu Zemlje."
     "Istina", reče Evers. "Pretpostavljam da mogu naprosto da svedem naše ranije sumnje..." nagnuvši se napred, nabrao je čelo, "...o razlozima zbog kojih on nije prvi pokušao da stupi u vezu s nama? Izvršni komitet je morao da načini prvi korak. Tek tada, i samo tada, on je odgovorio."
     "Izvesno je da je nadziranje neobičnih sunčevih sistema škakljiv posao", reče blagim glasom čovek u odelu od tvida.
     "Za obe strane", uzvrati Evers uz prazan, izveštačen smeh. Gospodin Ičino je razmišljao o tome kako sa uspehom uvek ide i ugled mudraca. "No, možda bi trebalo da objasnim. Na Mesečevu orbitu pao je izbor zbog jednog alternativnog plana, koji Udruženi šefovi imaju na umu. Pretpostavljam da nije nužno da napomenem kako ovo nismo izneli pred Ujedinjene Nacije." Prostorijom je prostrujao prigušen kikot. "Pa, taj plan najbolje funkcioniše ako se Snark zaustavi blizu Meseca. To će ga izolovati, fiksirati unutar zone naše operativnosti."
     "I?" izusti pušač lule razočarano isturivši usne.
     "Šefovi - i njihova ekipa tehničara - smatraju da je izrazito sumnjivo to što Snark veli da ne zna ništa - ništa - o svom poreklu. Saopšteno mi je da analiza minimaks faktora kazuje da Snark možda naprosto želi da sazna sve o nama ne rizikujući da oda ijednu potencijalno korisnu informaciju. U ovom času ne mogu ništa više da kažem..." Okrznuo je pogledom Vilijamsa i gospodina Ičina, a onda je, svestan da je napravio omašku, hitro skrenuo pogled, "...ali to ću izneti u daljem toku sastanka. Jedino što želim da kažem jeste da predsednik smatra da to ima izvesnog značaja."
     Gospodin Ičino se namršti. Udruženi šefovi? prođe mu kroz glavu. Nastojao je da shvati šta to podrazumeva, izgubivši pri tom nit Eversovih reči, sve dok nije začuo:
     "...prvo ćemo čuti gospodina Ičina, koji je sudelovao u kodiranju i selekciji informacija za Snark. Gospodine Ičino?"
     Misli su mu bile zbrkane. Počeo je veoma oprezno: "Ima toliko mnogo toga što Snark želi da sazna. Tek sam počeo da mu govorim o nama. Sigurno da nisam najpozvaniji da..."
     Gospodin Ičino je zamukao. Prešao je pogledom po okupljenima duž stola. Kroz glavu mu prođe da je uvek morao da se suspreže pred ovakvim ljudima, osobama zakopčanih lica. Nije umeo da razgovara s njima, onako iskreno, od srca.
     "Otkrio sam", reče on kolebljivo, dok su mu kroz svest proletali impulsi i slike, "...otkrio sam nešto što nikad ne bih očekivao." Piljio je u njihove isprazne oči i izveštačena lica. Svi odreda su ćutali.
     "Počeo sam s prostim kodom, zasnovanim na aritmetičkim podudarnostima s rečima. Mašina je to smesta shvatila. Krenuo je razgovor. Nisam ništa saznao o njoj - to i nije bio moj zadatak. Verujem da ni drugi to misu uspeli.
     Ali ono što me je prenerazilo..." reči, nije mogao da pronađe prave reči, "...bila je munjevita brzina njenog razmišljanja. Razgovarali smo o elementarnoj matematici, fizici, teoriji brojeva. Pružila mi je ono za šta verujem da je dokaz Fermatove poslednje teoreme. Njen um je skakao s jednog predmeta na drugi i svuda se savršeno nalazio kod kuće. Kada je govorila o matematici, bila je hladna i efikasna, nikada ne traćeći ni reč. Potom je zatražila poeziju."
     Čovek u odelu od tvida napeto je posmatrao gospodina Ičina, sisajući lulu koja se beše ugasila.
     "Ne znam kako je otkrila poeziju. Verovatno preko talasa komercijalnog radija. Saopštio sam joj ono što sam znao i pružio primere. Čini se da razume. Štaviše, Snark je počeo da traži proizvode umetnosti. Zanimalo ga je sve: od slikarstva do skulpture. Upustio sam se u rešavanje proizašlih problema kodiranja, idući tako daleko da sam utvrđivao odgovarajući deo elektromagnetskog spektra, neophodnog za gledanje slika koje smo slali."
     Raširio je ruke i nastavio bržim tempom. "To je isto kao da sedite u nekoj sobi i razgovarate s nekim koga ne možete da vidite. Jedan neminovno proverava ličnost drugog. Razgavaram sa Snarkom svaki dan. On želi sve da zna. A kada smo razgovarali o promenljivim predmetima, imao sam osećaj nekakve različitosti kao, kao..."
     Gospodin Ičino je opazio Eversove prodorne oči i odmah pohitao, brzajući:
     "kao da svaki put razgovaram sa različitim ličnostima. Matematičarem, pesnikom - jednog dana čak je napisao sonete, i to dobre - naučnikom i umetnikom... On je tako veliki, ja..."
     Gospodinu Ičinu je zastala knedla u grlu, jer je osetio kako napetost raste oko njega, kako se ljudi oko stola nemo ograđuju od njegovih reči. Govorio je stvari koje su bile izvan njegove kompetencije; on je bio samo kriptograf, a ne i pozvan da...
     Usne onog čoveka u odelu od tvida stisnuše se i blago se izviše u ciničan, neodobravajući, nadmen osmeh.
     S druge strane stola od gospodina Ičina, Vilijams, koji je rasejano zurio u prostor između njih, polako reče: "Shvatam, shvatam, da. Upravo liči na to. Nikada do sada nisam razmišljao na taj načim, ali..."
     Vilijams položi oba dlana na sto, kao da je nameravao da ustane, i stade da šara pogledom punim neke neočekivane žestine uzduž i popreko po stolu. "U pravu je. Snark je takav. To su mnoge ličnosti, koje deluju gotovo nezavisno."
     Gospodin Ičino nije skidao oči s ovog čoveka koji je delio posao s njim i prvi put opazi da se i Vilijams izmenio u kontaktu sa Snarkom. Ova misao mu je obodrila duh.
     "Nezavisno", reče gospodin Ičino. "To je to. Naslutio sam mnoge vidove njegove ličnosti, s tim što je svaka odvojeno lice, a iza njih postoji nešto... veće. Nešto što nisam u stanju da vizuelno predstavim..."
     "To je veće", upade Vilijams. "Mi vidimo samo delove Snarka i to je sve." Oba čoveka zurila su jedan u drugog, nemoćni da pretoče u reči ono što su osećali.
     Evers prozbori.
     "Odista, mislim da ste vi, gospodo, skrenuli s glavnog predmeta našeg razgovora. Zatražio sam od vas da nam opišete opseg učitavanja koje je Snark zahtevao, a ne vaše lične metafizičke reakcije na to."
     Začu se nekoliko nervoznih kikota. Oko dugačkog stola gospodin Ičino je video umove koji su počivali zaštićeni iza suženih očiju, procenjujući, odmeravajući, odbijajući da osećaju.
     "Ali ovo je važno..." započe Vilijams. Evers podiže ruku da bi ga ućutkao. U tom gestu gospodin Ičino je video konačan dokaz razloga zbog koga je Evers, a ne on bio predsednikov savetnik.
     "Zamoliću vas, gospodine Vilijamse, da prepustite Izvršnom komitetu pravo na odlučivanje o tome šta je važno a šta nije."
     Vilijamsovo lice se uozbiljilo. Bacio je pogled preko stola. Gospodin Ičino je uvukao dubok umirujući dah, i stresao sa sebe zbunjenost.
     "Vi ste već odlučili, zar ne?" obrati se on Eversu. Piljio je u lice ovog čoveka, čija je bela košulja izbeljivala sopstvene senke i učinilo mu se da je video kako se nešto pomerilo duboko iza tih očiju. "Ovo je farsa", reče on ubeđeno.
     "Ne znam šta mislite da ste..."
     "To bi mogla biti istina, gospodine Evers - vi ne znate. Možda to još sebi niste priznali. Ali vi planirate nešto čudovišno, gospodine Evers, inače biste nas saslušali."
     "Saslušao..."
     "Vi ne želite da znate ono što vam govorimo."
     Prostorijom se raširilo nelagodno šumorenje. Gospodin Ičino je gledao Eversa pravo u oči, ne dopuštajući mu da vrdne. Muk se produžio u nedogled. Evers je zažmirkao, skrenuo pogled i odviše nehatno podigao ruku, da bi dotakao bradu i sakrio usta.
     "Mislim da će biti najbolje ako vas dvojica sada odete", reče Evers neobično mirnim glasom.
     Nije se čuo nijedan drugi zvuk. Gospodin Ičino, sa sklopljenim rukama čvrsto pritisnutim na beležnicu pred sobom, iznenada je osetio čudnu prisnost sa Eversom, jedno prepoznavanje. U crtama oko čovekovih usana pročitao je jedan izraz koji je viđao i ranije: dovitljivi funkcioner, inteligentan, koji je sa sigurnim instinktom znao da poseduje neophodnu čvrstinu, koja mu omogućuje da odlučuje kada to drugi ne mogu. Evers je voleo da balansira između dva slučaja, da govori o izboru, verovatnoćama i planovima. On je živeo da bi stvarao situacije u kojima je bilo teško načiniti izbor.
     Gospodin Ičino ustade. Bilo je nemoguće da takav čovek ništa ne čini čak i kada je to za njega najbolje. Moć je zahtevala akciju. Iz akcije je proizlazila drama, a drama... je bila slava.
     Sada mi je to izmaklo iz ruku, pomisli on.
     Vilijams ga je sledio pri odlasku, ali gospodin Ičino ga ne sačeka da bi razgovarao s njim. Načas je poželeo da napusti zgradu i reši se pretećeg tereta koji je osećao.
     Ima oluja koje se mogu naslutiti pre no što ih vidite. Sumnjao je da će mu biti dopušteno da se vrati u Jamu i ponovo razgovara sa Snarkom. On je sada predstavljao opasnost. Ova misao ga je tištala, ali je on potisnu u stranu. Prošao je kroz proveru na najbližem izlazu i izašao kroz staklena vrata na svež, prolećni vazduh Pasadene. Bilo je skoro podne.
     Još je nosio žuti blok i svoje zabeleške, stranice zgužvane u šaci. Leptiri ispod čizme. Silazeći stepenicama osetio je bujanje nekakve plime; ispustivši na tlo stranice, ispustivši sve to, on potrča. Trčao je.









2.
     Gospodin Ičino je odlučno gurao napred uprkos zamoru. Bio je svestan da Najdžel, koji je bio devet godina mlađi i u boljoj fizičkoj kondiciji, diktira lagan tempo; ipak, postojano je dahtao i osećao grčeve u mišićima listova. Pešačili su iznad pojasa šuma prvih dana juna, i sa svakim dahom uvlačili u pluća studen, oštar vazduh.
     Najdžel dade znak da se zaustave. Bez reči su pomogli jedan drugom u skidanju rančeva. Ručak beše krajnje jednostavan: sir, orasi, kiselkasta limunada spravljena od praha. Zaustavili su se na jednoj čistini elipsastog oblika, obrubljenoj snežnim nanosima. Iznad njih su se, stremeći ka nebu, valjali talasi pegavih stena. Granitni ispusti uzdizali su se, štrčali i rastvarali se u kovitlacima obrazaca, tu i tamo prosečeni blokovima koji su bili isprevrtani, odlomljeni pod uticajem beskrajnog čekičanja, topljenja i smrzavanja zimskog leda. Na ovoj suroj stenovitoj strani oko gospodina Ičina zadržalo se na jednoj malenoj žutoj raštrkanosti: žbunje u okrilju stena počinjalo je da cveta.
     "Ti, dakle, misliš, da bi trebalo da to u svakom slučaju uradim", reče odjednom Najdžel.
     Gospodin Ičino klimnu glavom. Bilo mu je drago što je njegov prijatelj spontano ispoljio zanimanje za ovu stvar. Bilo je to prvi put da je Najdžel sam načeo razgovor o Snarku. "Ne možemo biti sigurni u pogledu njegovih namera."
     "Možemo da ih naslutimo."
     "Možda smo pogrešno procenili Eversa."
     "Da li iskreno veruješ u to?"
     "Ne."
     "Onda, do đavola..."
     "Moramo ih razumeti u izvesnoj meri. Možda imaju pravo; preduzimanje mera predostrožnosti apsolutno je neophodno."
     Najdžel se nasloni na svoj žuti, nabrekli ranac pijuckajući limunadu iz metalne šolje koju je dobio u 'Siera klubu'. "Opremanje letelice za randevu nuklearnim oružjem ne liči mi na meru predostrožnosti. To je ludački čin, perverzno ludački."
     "Video si listu razloga."
     "Tačno. Strah od bolesti. Nemušto mucanje o sociometričkom uticaju koji ne mogu da predvide. Čak i mogućnost proklete invazije, za ime Boga."
     "A onaj poslednji razlog?" upita gospodin Ičino mirnim glasom.
     "Oh, da. 'Nešto nezamislivo'. Sjajna kategorija."
     "Zbog toga im je neophodan jedan čovek u modulu za randevu, a ne samo mašina."
     "Ali ne da bi zamislili nezamislivo. Ne, žele jednog skota koji bi im omogućio da ubiju dve muve jednim udarcem."
     "Što si ti, nema sumnje, u stanju."
     "Hmmm. Tu si verovatno u pravu. Ja sam stara ispušena lula od astronauta, ali sam barem u toku događaja. Upućen sam pomalo u neophodnu astrofiziku i kompjutersko kodiranje, ako zatreba."
     "Pored toga, ne predstavljaš opasnost za sistem bezbednosti. Koristeći tebe, oni nisu primorani da šire krug potpuno obaveštenih ljudi."
     "Tako je." Činilo se da neki nevidljiv pritisak ističe iz Najdžela dok ga je gosnodin Ičino posmatrao. Razbaškario se; tanušne ukrštene bore na licu zagladiše se. Dva čoveka su počinula za trenutak, osluškujući žuborenje vode koja se oslobađala iz rastapajućeg leda i slivala niz stenovite grebene.
     "Poenta je u..." Najdžel zastade u pola rečenice. "Jesi li ikad čitao nešto od Marka Tvena?"
     "Jesam."
     "Sećaš li se onog dela u kome opisuje kako se postaje krmanoš na Misisipiju? Učenje plićaka, peščanih sprudova i struja?"
     "Mislim da mogu da se setim."
     "Pa, vidiš, u tome je problem. Kada je ovladao analitičkim znanjem, neophodnim da bi se kretao rekom, otkrio je da je ona za njega izgubila lepotu. Više nije mogao da je posmatra, da vidi stvari koje je ranije video."
     Gospodin Ičino se osmehnu. "Znači, tako stoje stvari s tobom", pokaza prstom, "i onim tamo gore?"
     "Možda. Možda."
     "Sumnjam u to."
     "Osećam... ne znam. Aleksandrija..."
     "Nje nema. Mislim da ne bi ni želela da se pozivaš na nju."
     "Da. Da, u pravu si. Ti si jedina osoba koja zna celu stvar o meni i mom odlasku u pustinju. Možda ti to sada bolje razumeš i od mene. Ja sam bio preblizu središtu."
     "Kao što je Tven bio preblizu reci?"
     "Nešto se izgubilo, to je sve što znam."
     Gospodin Ičino reče polako, tihim glasom: "Želim ti da skupiš snagu i odeš tamo, Najdžele."

     Pešačili su preko jednog prevoja u obliku sedla do sledeće doline. Okruživali su ih obli borovi, čija je kora bila namreškana, suva, krhka i sve tanja kako su se penjali ka najvišoj tački svog putovanja. Vazduh je postajao još jasniji i čistiji. Sijerino grmlje prijanjalo je uz izbočine visova, a tanušne izbeljene grančice sledile su pravce strujanja vetra. Gospodinu Ičinu se činilo da su suvi čvornovati izdanci mrtvi, ali da je na njihovim vršcima pegavo zelenilo šaralo drvo. Prolazeći on munu jedno deblo i oseti njegovu grubu uverljivu čvrstinu.
     U ovako ranoj sezoni nije bilo drugih grupa po ovim šljunkovitim stazama. Išli su oštrim čvrstim korakom nizbrdo. Terasasta lednička jezera ispod njih svetlucala su kao kakva plava obećanja između senovitih šuma. Gospodin Ičino je znao da će mu telo večeras biti još ukočenije i bolnije nego sinoć; ipak nije želeo da propusti retku priliku da vidi ostatak Sijerine divljine. Najdželova rezervisanost je popustila, i jedne večeri, dok su obedovali zajedno - bezmalo u potpunoj tišini, što je bilo uobičajeno za njih dvojicu - predložio je gospodinu Ičinu da mu se pridruži. Ovaj poziv označio je konačno utvrđivanje njihovog rastućeg prijateljstva.
     Gospodin Ičino je otkrio da u nekoliko poslednjih meseci provodi sve više vremena u društvu ovog neumornog, zabavnog i duhovitog astronauta. Gledano unazad, ovo prijateljstvo je imalo određenu unutrašnju logiku, uprkos razlici njihovih karaktera. Obojica su bili usamljeni. Obojici je Snarkovo prisustvo danima visilo nad glavom. A sada, posle Ičinovog ispada na sastanku Izvršnog komiteta obojica su radila pod istom blagom senkom sumnje onih odozgo.
     Slučajno su se nekoliko puta sreli posle Najdželovog 'odmora' u pustinji. Radili su zajedno na kompjuterskim problemima, komponujući matrice za Snarka i razgovarajući o običnim neutralnim temama: knjigama, vremenu, politici. Složili su se da bi trebalo da Sjedinjene Američke Države i Kanada ostanu čvrsto pri stavu da šalju satelitske podatke Svetskoj rezervi hrane pa ma šta za to dobili. Isto su mislili o orbitalnoj manufakturi, uključujući tu i dragoceni prostor za cilindrične gradove. Razgovarali su, pijuckali vino i raspravljali o manje važnim stvarima, uživajući u igri reči.

     A onda je Najdžel postepeno počeo da mu priča o Snarku, Aleksandriji, o stvarima u sebi...
     Gospodin Ičino bacao je s vremena na vreme pogled niz stazu prateći njihanje Najdželovog nabijenog ranca. Tokom čitavog putovanja ovaj čovek je diktirao čudan tempo, krećući se ili prebrzo ili presporo u odnosu na teren, nepotrebno forsirajući nesigurne terasaste padine. Odmarao se na neobičnim mestima. Hitao je napred isturene brade. Uvek ga je zaokupljao pejzaž koji je ležao ispred njega, a ne ono što ga je neposredno okruživalo. Za vreme predaha, skakao je s jednog predmeta na drugi, bez ikakvih premošćujućih misli, stalno govoreći o nečemu udaljenom, o nekoj novoj ideji koja nije bila ni u kakvoj vezi sa slobodnim prostorom oko njih. U isti mah jeste i nije bio ovde. Iskošena oštrica sunčevih zraka, koja je razbijala tamu šume, zaobilazila ga je čak i dok je stupao kroz nju pognute glave. Svetlost je jedino izazivala bakarni sjaj u njegovoj kosi. Usisna moć onoga što je ležalo pred njim izvlačila ga je iz sadašnjeg trenutka.
     Najdžel se iznenada okrenu.
     "Ona orbita koju planiraju - nalazi se blizu preseka, zar ne?" upita on britko.
     "Tako je to Evers opisao. Jedva da sam, međutim, čuo završni govor. Pojedinosti mi nisu poznate."
     "Trebalo je da prisustvujem." Najdžel je odsutno grickao usnu. "Ne volim sastanke, ali..."
     "Još možeš da zatražiš prijem. Razgovaraj s Eversom."
     "Ne topim se baš od želje da ga vidim."
     "On poštuje tvoju prošlost. Tvoje znanje."
     Najdžel zakači palčeve za kaiševe od ranca, na mestu gde su mu se ukrštali preko prsa. "Možda, ako bih ostavio utisak dovoljno poslušnog..." Gospodin Ičino je čekao, osećajući kako se mala napetost širi u Najdželu.
     "Nek ide sve do đavola, da. Tako je. Oni traže da zalegne u čeku pored Meseca, dobro. Poći ću. Lov na Snarka. U redu."
     Brzim srdačnim pokretom potapšao je gospodina Ičina po leđima. Pod baldahinom od borova ovaj zvuk ličio je na prigušeno šuškanje.

     Najdžel se popeo u autobus za središnji deo Los Anđelesa i proveo jutro tumarajući po starim prodavnicama. Nabasao je na knjigu koje se tek maglovito sećao. Lov na Snarka. Bilo je to jedno od prvih izdanja, Makmilian, 1899, s podnaslovom Agonija u Osam činova koje je sadržavalo i osam ilustracija Henrija Holideja. Izgledalo je kao da su groteskne figure zaokupljene vlastitim mislima, jer im je pogled bio okrenut nekako unutra, i pored toga što su oštrili sekire, povlačili zvona i drešili brodsku užad. Najdžel je kupio ovu knjigu po stravično visokoj ceni - posedovati bilo koju vrstu knjige s klasičnim povezom, koja nije bila izrađena u faksprintu, stariju od deset godina, bilo je pomodno tih dana - i odneo ju je u Karterov park gde je seo pod posivelu statuu jednog pokojnog političara.
     Žudno je rasklopio knjigu, osećajući manje uvažavanje prema toj drevnoj umetničkoj rukotvorini sada kada je bila njegova, i počeo da je čita. Uživao je u čistim, krutim listovima, kao i u strogo formalnom nizanju reči starog tipa. Da li je ikada pročitao ovu poemu od početka do samog kraja? Očigledno da nije, jer nije mogao da se seti čitavih odlomaka.

     Kupio je veliku mapu koja je predstavljala
     more bez ijednog traga kopna;
     A posada je bila više nego zadovoljna
     otkrivši da je
     Posredi mapa koju su svi mogli da
     razumeju do dna.

     Najdžel se osmehnu razmišljajući o Izkomu. Podigao je pogled prema granitnom političaru, sada samo upljuvanom sadrugu golubova.

     Jer iako obični Snarkovi nisu skloni nasilju
     ipak osećam da mi je dužnost kazati
     Sačuvaj Bože ako se sluči da je tvoj Snark
     bauk! Zato ćeš u tom slučaju iznenada
     i neprimetno iščeznuti.

     Najdžel se nasladivao krtim zvukom okretanja listova, iskrivljenim linijama crteža zbrčkanih patuljaka koji su uzbuđeno obigravali oko plena. Sedeći ovde u ovom sparušenom američkom parku, odjednom se osetio izuzetno blaženo i veoma engleski.

     Jer Snark je posve neobičan stvor, koga ne
     možeš uloviti na način odomaćen kod nas
     Učini sve što znaš i pokušaj sve što ne znaš
     Nijedna prilika ne sme biti propuštena
     u ovaj čas.









3.
     Gornji sprat LMP-a sada je bio operativno područje u potpunosti posvećeno razrešavanju problema zvanog Snark. Brojni hodnici granali su se u saće prenatrpanih kancelarija. Dogodilo se da je Najdžel zalutao tako da je, otvorivši greškom vrata sale za sastanke uznemirio jedan krug ozbiljnih ljudi. Podigli su poglede i kada su ga prepoznali, umusiše se, ali ništa ne rekoše. Tabla iza njih bila je prekrivena neodgonetljivim simbolima. Najdžel klimnu glavom, osmehnu se i izađe.
     Ah, i ovde su bili: Evers i kompanija. Bezimeni popločani hodnici pretvoreni u lavirint od ogledala. Dok je prolazio, zidovi su se mreškali od tečne svetlosti, reagujući na njegovu telesnu temperaturu. Ružičasta arabeska, nalik na larvu, pratila ga je niz hodnik sve do zidova koji su se rascvetavali u prijemni centar opremljen nameštajem prilagođenim ljudskom telu. Najdžel je prepoznao ovaj obrazac i odmah je potražio neupadljiv potpis. Bio je tu, usađen u zlato, smešten u ugao: WmR. Izvodio je uređivanje potpunog ambijenta za dovoljno bogate, dovoljno moćne - da bi im se dodvorio.
     Evers je dakle sada imao tu vrstu prestiža. Zanimljivo. I pored toga što je Snark službeno bio tajna - i to izuzetno poverljiva - Evers ju je ipak koristio kao polugu da bi privukao veću pažnju vlade. Zanimljivo.
     "Doktor Volmsli?" upita ga žena na prijavnici.
     "Gospodin Volmsli."
     "Oh. Dobro. Gospodin Evers će vas primiti za koji časak."
     Najdžel je zastao promatrajući raznobojne zidove i nju. "Odlično." Okrenuo se da bi pažnju usmerio na jedan 3-D, ne osvrćući se na dobro odevenog mladog čoveka koji je sedeo u obližnjoj elastičnoj stolici. Taj čovek uputi Najdželu hitar, naizgled nehatan pogled, a potom se opusti u zaklonu svojih teških očnih kapaka; palčeve je držao zataknute za kaiš, odmah ispod moderno oblikovane gajke. Najdžel je naslućivao da je on Eversov telohranitelj, odabran više za prikazivanje nego zarad pružanja zaštite.
     Najdžel stade da pritiska dugmad daljinskog upravljača 3-D. U mrkoj boji: neizmerne štrčeće gomile smeća; na udaljenom obronku brda jedna sjajna bela tačka fuzionog plamena; u prednjem planu komentatorka, obnažena bezmalo do pojasa, govorila je o troje radnika - kelnera, kako ih je nazvala - koji su upali u dovodne kanale za kružno napajanje gorivom spaljivača. Od njih, naravno, nije ostalo ni traga, te je udes mogao da bude rekonstruisan na osnovu njihovog radnog vremena i približnih položaja u Smetlištu. Fuzioni plamen ih je razložio u atome, a potom su spektrometri mase izdvojili dragocene elemente: fosfor, kalcijum i gvožđe iz večito opstajuće plazme i sačinili cigle. Vodonik, ugljenik i kiseonik postali su gorivo i voda, konačno koristan oblik pogreba za jednog muškarca i dve žene koji su - kako je jedno zvanično lice pretpostavilo - bili pomalo spori tog kritičnog dana, ili pomalo glupi. No, poenta čitave priče beše u isticanju mišljenja da su u pitanju bile sasvim očigledno nevine žrtve. Oni su se zaposlili ovde samo nekoliko nedelja ranije. Bili su viđeni u opasnoj blizini otvora fuzionih odeljaka, gde su povratni udari radijacije i plazme predstavljali stalnu opasnost. I tako - jedna grupa lešinara preturala je po ostacima prošlih decenija u potrazi za trajnim antikama i dragocenim metalima. Radnici na smetlištu nisu imali pravovaljanu zaštitu, ali ko bi organizovao obezbeđenje tako blizu fuzionih baklji? Koliko se još drugih uvuklo u ova zabranjena područja? pitala se komentatorka sumorno. Obrnula se da bi se suočili s kamerom 3-D, nesvesna, tobože, ukrasnih dragulja koji su se njihali pričvršćeni za njene veštački uvećane bradavice. Klateći dragulji svetlucali su plavom i crvenom bojom na 3-D. Mislim da bi sistematsko preoravanje i miniranje ovih brda otkrilo više od sirovih materijala za spaljivanje. Otkrivamo više nego obilato đubre sredine dvadesetog veka. Ne - zastala je, namrštivši se - otkrivamo sebe. Našu pohlepu. Našu žudnju za dekadentnom prošlošću. Koliko ih je umrlo u atomatskim remenima i čeljustima? Smrvljeno i usisano u večne ognjeve? Kamera je prelazila preko razbacanih brda.
     Najdžel zavrte glavom i isključi aparat.
     "Gospodine Volmsli?"
     Prošao je kroz glatka hrastova vrata koja je držao otvorena jedan službenik i rukovao se s Eversom.
     "Obećao sam da ću vam se vratiti", reče Evers. "Sedite." Srdačno se osmehnuo i pošao prema udobnoj stolici odmaknutoj od jednog hrastovog stola.
     "Založio sam se gore", reče Evers. "Za susret sa Snarkom."
     "Da."
     "Ne samo da budem član pratećeg tima - već da stvarno vršim misiju."
     "Tako je."
     "I?"
     "Pa, bilo je puno pitanja."
     Najdžel se nasmeja glasom koji je zvučao kao lavež. "Uvek ih ima."
     "Neki ljudi su pitali da li ste još u vrhunskoj letačkoj formi."
     "Redovno odlazim u Hjuston i Ames. Provodim dosta vremena na simulatorima."
     "Je li tako? Kako stoji stvar s rekreativnim vežbanjem?"
     "Planinarenje. Skvoš. Raketobol."
     "Raketobol? Kako se to igra?"
     "Posredi je mešavina odbojke i skvoša. Kratak, čatvrtast reket. Igra se u sobi, odbici od tavanice su dozvoljeni, a morate da vratite loptu prema naspramnom zidu posle svakog odskakanja."
     "Shvatam. Je li brza?"
     "Prilično."
     "Brza kao skvoš?"
     "Ne. Lopta puno odskače."
     "Ne svidam ti se, je li, Najdžele?"
     Najdžel je ćutke sedeo. Lice mu je bilo kao skamenjeno i samo je jedva primetno pomerao stopala na debelom tepihu.
     "Ne mogu da kažem da sam razmišljao o tome."
     "Hajde, hajde." Evers se naže napred, s laktovima na naslonu stolice i sastavljenim šakama.
     "Pa, stvarno ne mogu..."
     "Nastojim da razgovaram s vama na ravnoj nozi."
     "Shvatam."
     "Ne, ne shvataš."
     Najdžel se zavalio u stolici, prekrstivši noge. "Došao si k meni izrazio želju da sudeluješ u misiji randevua sa Snarkom. Je li tako? Razmislio sam o tome. Pročitao sam tvoj dosije."
     "Založili ste se gore", reče Najdžel ravnim glasom.
     "Tu si prokleto u pravu. To je jedna važna odluka."
     "Jedna od onih koje vi možete da donesete."
     "Ali ne sam."
     "Vi rukovodite ovom operacijom. Vi ste prva sledeća stepenica iznad Nase, stoga..."
     "Stoga ništa. Moram da prihvatam savete stručnjaka ispod sebe, inače nema nikakvog razloga da uopšte budu tu."
     "Pa, onda ih prihvatajte."
     "Ne bi ti se dopalo kada bih to učinio."
     Najdžel napravi grimasu. "Uobičajeni niski udarci, a?"
     "Recimo da su reakcije pomešane."
     "Lepa fraza."
     "Do đavola!" Evers tresnu rukom po naslonu stolice. "Nećeš mi sedeti ovde kao Gari Kuper i u njegovom stilu raskrčiti put kroz čitavu ovu stvar."
     "Ne znam šta hoćete da kažete, ali ako tražite od mene da budem poslušno kuče, onda me stavljate na grdne muke."
     "Najdžele..." Evers se zagleda u svoje šake. "Najdžele, Nasa pamti Ikarus. Oni pamte tvoju privatnu malu igru komunikacije sa Snarkom - baš kao i ja."
     "Mislim da ovo poslednje ne bi trebalo uzimati u obzir. Bio sam u šoku. Moja..."
     "Bićeš u šoku i tamo gore, prilikom susreta sa Snarkom."
     "To je potpuno drugačija stvar."
     "Možda. U tome i jeste problem - u tom možda. Ti si nepouzdan, Najdžele. Ne slediš naređenja."
     "Nisam mašina, to je istina."
     "Eto čemu ti pribegavaš. Toj jebenoj britanskoj rezervisanosti, tim opaskama kojima se ograđuješ od svega oko sebe. Ali ja znam da ti nisi stvarno takav, Najdžele. Profil tvoje ličnosti na osnovu ispitivanja psihotehničara otkriva nešto drugo."
     "A oni bi naravno morali to da znaju."
     "U redu, nisu ni oni savršeni. Ali mora da postoji nešto što bi objasnilo zbog čega se dopadaš tolikom broju ljudi u Nasi. Zbog čega oni prihvataju rizik predlažući te za randevu sa Snarkom."
     "Ah. Znači da je bilo nekih koji su i to učinili."
     "Svakako. Rekao sam da je bilo pomešanih reagovanja, a ne samo jednodušno nepovoljnih."
     "Posle svega što ste rekli i ja se iskreno pitam zbog čega."
     Evers ga je podsmešljivo posmatrao. "Je l' tako? Zbilja?"
     "Pa..." promrmlja nesigurno Najdžel. "Da, da. Tako je."
     "Nemaš jasnu predstavu o tome šta Nasa - ljudi s kojima radiš - misle o tebi?"
     "Pa..."
     "Odista nemaš. Ne znaš da za njih predstavljaš jedan simbol?"
     "Čega?"
     "Onoga što je bit ovog programa. Ti si bio tamo. Ti si otkrio prvi vanzemaljski artefakt. A sada si član tima koji je otkrio drugi - Snarka."
     "Počinjem da shvatam."
     "To je istina. Nisi to primetio, zar ne?"
     "Mislim da nisam."
     Evers je za trenutak razmišljao, promatrajući Najdžela. "Pretpostavljam da nisi ni mogao."
     Najdžel slegnu ramenima.
     "Moj posao je da vidim stvari na ovaj način", reče Evers. Činilo se da se pribrao. "Ja rukovodim ljudima. A ti si osoba koju upravo sada moram da prozrem."
     "Na koji način?"
     "Nagađanjem i čuđenjem, kako je moj otac imao običaj da kaže."
     "Pitajući me o raketobolu?"
     "Sigurno, zašto da ne? O bilo čemu što bi mi omogućilo da otkrijem kako Najdžel dejstvuje. A dejstvuje prokleto dobro. Ti si pametan, upućen si u tehniku svemirskih letova, poznaješ sisteme cevi i kompjutere, astronomiju - ti si pravi profesionalac. Jedina stvar koju ne razumeš jesu ljudi mog kova."
     "Ljudi vašeg kova?"
     "Rukovodioci."
     "Oh."
     "Pogađač je bolja reč. Profesionalni pogađač."
     "Kako to?" promrmlja Najdžel zainteresovan i protiv volje.
     "Sećaš li se incidenta sa Kineskim okidačem?"
     "Pročito sam Gotlibovu knjigu."
     "Prilično je verodostojna."
     "Trebalo je to da znate. Naprosto uletite u gužvu i prozrete ono što će uslediti."
     Evers klimnu glavom. "Bilo je nagoveštaja. Kinezi su na podmornicama rasporedili jake pešadijske snage. Pretpostavka da će udariti na Australiju ili na bilo koju drugu dostupnu tačku uz pomoć nekog konvencionalnog metoda nije imala smisla."
     "Stoga ste proračunali da smeraju da se tajno iskrcaju na obale Kalifornije."
     "Reći da sam 'proračunao' ne bi sasvim odgovaralo istini. Nagađao sam. Slutio sam da će pokušati da prouzrokuju nuklearni rat uz pomoć valjano plasiranog taktičkog udara i komandoskog prepada, kojim bi ućutkali veze tokom vitalnih dvadeset minuta. Nagađao sam."
     Najdžel klimnu glavom.
     "Pade mi na pamet da ti možda ne ceniš baš mnogo ovaj način razmišljanja."
     Najdžel žmirnu. "Kako vam je to palo na pamet?"
     "Nikada ne izgledaš opušteno kada razgovaraš sa svojim, ah, pretpostavljenima."
     "Hoćete da kažete kad razgovaram s vama?"
     "Između ostalih."
     "Hmmm." Najdžel je pažljivo osmotrio Eversa, a zatim skrenuo pogled u stranu gde je jedan zidni holograf pokazivao svetlucavu skulpturu od ledenog brega oblikovanu Ekhausovim laserom; talasi su joj zapljuskivali podnožje. Najdžel duboko udahnu vazduh i učini se kao da je doneo odluku.
     "Odista nisam", reče on polako, tražeći reči, "ima nečeg otrovnog u načinu na koji radimo stvari, i to je sve."
     "Jaka reč."
     "Prikladna. Ima ovde valjanog sveta, finih pojedinaca. Ali organizacija poseduje vlastite porive i ona staje na put."
     "Na put čega?"
     "Istine. Onoga što ljudi stvarno žele da dobiju od svega ovoga. Setite se, recimo, prvih godina? Spuštanja Apola i svega onoga. Koja je to vrsta genija zahtevala da ščepa najveći događaj prošlog veka - i učini ga dosadnim?"
     "U redu. Znamo da Nasa nije bila niti jeste savršena."
     "Nije samo Nasa u pitanju. To se uvek dešava kada ljudi poriču vlastite unutrašnje vizije. Ili na neispravan način komuniciraju s njima."
     "Organizacija je nemoguća bez komromisa", reče Evers mreškajući mrežu bora oko svojih očiju u izrazu blage veselosti.
     "Razumem", reče Najdžel odmereno. "Ali izgleda da je meni suđeno da ulećem u situacije u kojima ne mogu da vidim motivaciju..."
     "Hoćeš li da kažeš da je Nasa upropastila stvar sa Snarkom?"
     "Bili ste na putu da to učinite. Vaša poruka Snarku bila je tragična."
     "Verovatno. Ali to je bilo zbog toga što nismo imali tvoju saradnju."
     "Meni je izgledalo da niste bili raspoloženi za nju."
     "Moraš da shvatiš gde me vodi put odavde, Najdžele", promrmlja Evers pogurivši se napred.
     "Kako to?"
     "Ja spadam u one ljude koji su ono što jesu zbog onoga što su uradili. Moja karijera pre Kineskog okidača bila je prilično krivudava. Naravno, bacio sam pogled na proračune obaveštajne službe - svi su to činili. Do đavola, kladim se da je masi tipova prošlo kroz glavu da kosooki možda kriju džokera u palubi. Ali jedno je nagađati, a sasvim drugo delati."
     "U tom pogledu ćemo se zasigurno složiti."
     "Dobro je. Ti si učinio nešto slično na Ikarusu."
     "Sa osrednjim rezultatima."
     "Dabome, ali si sledio svoj nos jer si tako morao. To poštujem. Ja sam rizikovao, naredivši dubinsko bombardovanje onih podmornica i pokazalo se da sam bio u pravu."
     "Stoga je komandant Starok mogao da postane nacionalni heroj..."
     "Da. Pa, znaš..." Slegnuo je ramenima. "Gotlib je to, ipak, bukvalno shvatio."
     "Dobro ste gurali u vladi."
     "Kako-tako. Ona mala avantura, još dok sam bio podsekretar - znaš, 1997, kada sam slomio kičmu kartelu metalaca - stvorila mi je više neprijatelja no što sam očekivao." Zastao je i učinilo se da se izvukao iz privatnog raspoloženja, jer je odjednom ispravio telo, dok se elastična stolica pomerila da bi mu se bolje prilagodila. "Ali sada sam ponovo na starom putu. Naviše. I ja sam neka vrsta otpadnika, Najdžele. Pretpostavljam da si me shvatio."
     "To mogu da razumem. Nikada nisam rekao da vas ne poštujem."
     "Ne, nisi. Ali najposle", zakikotao se, "ja to nikad nisam od tebe ni tražio."
     "Pretpostavljam", procedi Najdžel obazrivo, "da nas dvojica naprosto gajimo različita osećanja o tome kako bi organizacije trebalo da budu korišćene."
     "Dabome. Tamo odakle potičem, Najdžele, blizu Mobila, kruži jedna stara priča. U davnoj prošlosti, kada je Jug bio zaostao, bilo je puno međurasnih problema. Jedan čovek sa Severa, koji je došao dole da sređuje stvari, upitao je nekog mog rođaka da li mora da pazi šta će govoriti u korist crnaca, budući da živi dole i imajući u vidu stav politike i tako dalje."
     "Da."
     Moj rođak se za trenutak zamislio, a onda rekao: "Ma ne, ne moramo da pazimo šta govorimo. Moramo samo da pazimo šta mislimo."
     Najdžel prsnu u smeh. "Shvatio sam poentu", reče on osmehujući se.
     "Mogu da ti kažem da si ćaknut na pravi način. Sve što ti velim jeste da se druženje sa Nasom isplati - ali pri tom ne moraš da paziš šta misliš, ne ako si obazriv. Stvari ne stoje tako loše." Srdačno je pogledao Najdžela. "Do sada sam krčio sebi put braneći Zapad, Najdžele, a na isti taj način doživljavam i ovu misiju. Do đavola, jedina je razlika što ćemo u ovom slučaju možda braniti celu planetu."
     "Hmmm."
     "U redu, moguće je da grešim." Odmahnuo je rukom. "Nećemo se svađati. Moglo bi se reći da mi je danas spala koprena sa očiju, tako da sam mogao da vidim kojoj sorti ljudi pripadaš i to me je uspokojilo. Ti si astronaut vrhunske klase, najbolji i najstariji koga imamo. Ta britanska crta koju nosiš u sebi - to je od velike pomoći nama Amerikancima, znaš. Velika pomoć. To će se pokazati veoma korisnim kada poguram ovu stvar."
     "Znači staćete iza mene."
     "Svakako." Evers se opusti. "Upravo sam odlučio: hoću da imam gore jednog momka koga razumem. Imam predosećaj da nas Snark neće baš zasuti upozorenjima pre no što odluči da priđe Zemlji - verovatno sa sasvim određenim ciljem, da se uveri da nismo u stanju da pripremimo valjan odbrambeni sistem. Stoga ćemo se, u tom slučaju, naći u velikoj gužvi i neće biti vremena za previše priče između nas. Ne tražim da se složiš sa mnom, ali ja moram da te razumem, kako bih tačno znao šta mi govoriš kada tvoj glas dopre preko zvučnika."
     Najdžel je klimao glavom. Evers ustade pružajući mu ruku. Sijao je od sreće. "Drago mi je da smo ovako razgovarali, Najdžele."
     Dopustio je da mu tajnovit osmeh izbrazda lice kada se uputio niz lavirintski hodnik duginih boja. Kada se sve uzme u obzir, stvar je dobro prošla i njegovo prethodno čeprkanje po Eversovoj prošlosti urodilo je plodom. Najdžel ni za trenutak nije poverovao da je video Eversovo jezgro, bilo mu je jasno da je postojao još jedan sloj, dakako, dublji od ispraznog birokratskog sjaja. Evers je, vrlo verovatno, mislio da je lik zavičajnog dobrog dečka iz susedstva pravi Evers: ukoliko provedete dovoljno vremena uvežbavajući jednu ulogu, postajete tačno to. No, Nejdžel je naslutio nešto dalje i dublje. Unutar svakog britkog rukovodioca izgleda da je počivala senka ambicioznog dečaka, a ispod toga pomaljalo se ono što je tog dečka nagnalo da stupi na prvu stepenicu. Drago mi je da smo ovako razgovarali, Najdžele. Jasan znak da je Evers sada o njemu razmišljao kao o savezniku, timskom igraču koji radosno podupire Eversa u njegovom narednom skoku naviše. Hoću da imam gore jednog momka koga razumem. Drago mi je da smo ovako razgovarali. Ali Evers je zapravo razgovarao sam sa sobom.









4.
     Bilo je veliko zadovoljstvo lebdeti pričvršćen kopčama i podmetačima i odvijati u svesti blage zavojnice iluzije. To je bila posledica bestežinskog stanja. Dole, ispod njega, obrtale su se nepravilno raspoređene mrlje kratera, klizeći jedna za drugom preko ruba zasvođenog horizonta, pre no što je on uspevao da ih zapamti. Kao da je posredi stari prijatelj koji odlazi bez rukovanja, bez pozdrava; sećanje na milione takvih. Kad se rukuješ, obrati pažnju na svoje ponašanje, Najdžele. Najpre skini rukavice (hladni trnci u vašim prstima...).
     Svest mu je lutala.
     Što nije u redu, reče samom sebi. Trebalo je da stalno bude u stanju pripravnosti. Nije došao ovamo da bi uživao u lepom predelu. Niti je rasporedio tankove sa visokoenergetskim gorivom iznad, ispod sa strane i na krmi broda da bi sebe razonodio. Oni su čekali na njegov znak - blag pritisak na jedno dugme, pa da ga potpraše i pošalju ravno u istoriju.
     Ili u ambis izvan zemaljske mreže, pomisli on. Kontrolna stanica Hiparhus - pompezan naziv za šest koliba od metalnih ploča, posađenih sedam metara duboko u prašinu - obeležavala je graničnu liniju do koje bi eventualna greška mogla da bude ispravljena i on vraćen natrag. Ali možda povratka nije ni bilo.
     Najseverniji obod Orijentalnog mora skliznuo mu je u vidokrug s desne strane - kramenosivi prevoji lave zgusnuti u grču. Središte kratera ležalo je dobrih petnaest stepeni južno od njegove orbite, koja se nalazila blizu ekvatora, ali je čak i sa ovako male visine mogao da vidi nizanje planinskih venaca, koji su se zavojito pružali od njega ka unutrašnjosti, prema žiži. Pitao se koliko je velika morala biti kamena gromada koja je prouzrokovala tako čudnu posledicu: kreste pradavnih talasa koji su se zamrzli u planine. Jedno ogromno bikovsko oko u mesečevim rebrima. Ubičin nož. Smrt koju je izazvao neki asteroid, Ikarusov brat...
     "Ovde Hiparhus", jedan glas mu začangrlja i zaškripa u uhu, "je li sve u redu?"
     Najdžel je za trenutak oklevao, a onda reče: "Umukni."
     "Ne, sve je u redu. Proračunali smo. Obojica se nalazimo u mesečevoj radio-senci barem u odnosu na Snark. On ne može da čuje ništa od ovoga."
     "Mislio sam da se nećemo upuštati ni u kakav rizik."
     "Pa, ovo zapravo i nije nikakav rizik." Glas je zvučao pomalo razdražljivo. "Naprosto hteli smo da vidimo kako se stvari razvijaju. Nemamo nikakvu telemetriju. Prema onome što mi znamo, mogao bi da budeš i mrtav."
     Nije mogao da smisli primeren odgovor pa je prešao preko toga. Činilo se da radiofonista - ko je to bio, da li onaj zdepasti tip, Luis? - smatra da obavlja susedski razgovor. Slušalice su za trenutak zakrčale i zapucketale dok je čekao da se javi drugi čovek. Konačno se začuo i taj glas, unekoliko jači od prvog.
     "Pa, u svakom slučaju utvrdili smo vremensku razliku. Udaljen si oko pet časova. Sada istiskujemo lopaticu za tvoj sledeći zadatak."
     Elektronika oko njega proizvela je prepoznatljiv šum, dok je kompjuter primao podatke o orbiti. Sada je bio siguran da je ovo Luis; taj čovek je bio sklon žargonu.
     "Jesi li još jednom proverio svoje projektile?" upita Luis.
     "Da. Ah, potvrđeno."
     "Upravo smo dobili čvrgu iz Hjustona. Opominju nas da te podsetimo na najvažnije stvari. I najmanji komad toga bolji je nego ništa. Stoga se uzdrži od ispaljivanja bombe ako možeš."
     "Razumem."
     "Da li se dobro osećaš. Prošao je čitav dan otkako si gore. Mora da postaje tesno."
     Najdžel je gledao napolje, proučavajući raštrkanost zvezda.
     "To, ipak, nije ništa u poredenju s Ikarusom, a? Čuj, nikada nisam tražio od tebe da mi kažeš nešto o tome, mislim na sve ono sa lekovima i dugim meditacijama zarad racionalnog trošenja kiseonika. Stvarno te nikad nisam pitao."
     "Ne, nikada nisi."
     Usledilo je poduže ćutanje.
     "Pa, mora da se osećaš drugačije, s obzirom na to da se može reći kako je ovo gotovo borbena misija. Nije to isto."
     "Znojim se kao prase."
     "Je li? Zaista?" Glas mu se razvedrio posle ovog priznanja ljudske slabosti. "Javićemo se opet, ne brini, burazeru."
     "Pozdravi posadu tamo dole." Najdžel je osećao potrebu da kaže nešto što bi zvučalo prijateljski. Luis nije bio loš momak, možda jedino malo nametljiv.
     "Svi ti držimo palčeve. Čvrkni taj prekidač i javi nam se ako ti to pruža bilo kakvo zadovoljstvo. Čitava ova rabota zvuči mi pomalo šašavo, ako mene pitaš."
     "Biće bolje da proverim plan leta. Daj mi uporište za translunar."
     "Oh, u redu." Začulo se nemušto cvilenje elektronike. "Evo ga. Ah, odjavljujem se."
     "Primio."

     Borbena misija, rekao je Luis. Blagi bože. Marinci se mukotrpno iskrcavaju na obalu. Neko se uvek pita gde je lekar. Puzanje duž glinenih kanala, dok puščani meci zuje iznad glava kao stršljenovi. Grljenje zemlje, poravnavanje s preponama sveta. Slike: žena mrke puti obigrava oko zdepastog belog čoveka - on u umrljanoj uniformi nehatno čisti magacin puške, piljeći odsutno niz sjajne žljebove, a ona poskakuje, šašolji ga i ljubi u svom univerzalnom ritmu; njene zgrčene ruke osećaju u njegovim džepovima...
     Odnekud se čuje muzička fraza gladi.
     Izvukao je jednu od čistih plastičnih tuba, stisnuo je i počeo da jede. Sok od šargarepe - Nasin specijalitet, životvorno povrće i zdravo korenje, nipošto zlo meso. Onima kojima je suđeno da susretnu Boga na nebesima creva moraju biti čista, a ne da se hrane mesom mrtvih životinja. Podižite svoju decu na grašku i jagodama, možda će i oni jednog dana jahati ka zvezdama. Kada se vrate kući sa ljubavnog sastanka, onjušite im dah u potrazi za prestupničkim tragom hot doga. Nečisto, nečisto. A, najposle, niko još nije uspeo da uzgaji pile ili kravu na Mesecu. Soja je bila u prvom planu.
     U tom pogledu nisu mogli ni na Mesecu nešto više da učine. Sve je obećavalo da će se uspostaviti ravnoteža između paradajza i ječma, izdvajanjem iz mesečevog šljunka dovoljno belančevina i kiseonika da bi se održavala jedna mala baza, a zatim još jedna, radi regulisanja količine amino kiselina, navodnjavanja biljaka, suzbijanja lišajeva u dovodnim cevima, konzerviranja tankog sloja zrnaste crnice. Optimistički nastrojeni biolozi namršteno su gledali svoje sojaste biljke: lišene drevnog ciklusa satnica i plime, mahunarke su razvajale kvrgavo korenje i sivo lišće, uz oskudnu količinu belančevina. Nije bilo nimalo lako suprotstavljati se entropiji na tlu s crnim nebesima i vetrovima koji spavaju.
     Cilindrični gradovi su na neka način funkcionisali, uzgajali vlastitu hranu i napredovali. Ali Mesec, istinski tuđinsko tlo, nije. Pa ipak, posada u Hiparhusu nije odustajala. Tragala je za vodom i ledom, stalno eksperimentišući. Krasio ih je plamteći optimizam. Upravo ono što je njemu nedostajalo, pomisli Najdžel. Slegnuo je ramenima, bez obzira na to što to niko nije mogao da vidi. Činilo mu se da mu taj nedostatak sada nije mnogo važan.

     Da bi ubio vreme, meditirao je i čitao romane s potrošne ploče u kabini. Modul beše valjano konstruisan, imajući u vidu da je bilo malo raspoloživog vremena za pretvaranje nacrta u hardver. Najdžel je poneo pakovanje od četiri memoreks kristala; svaki je odgovarao dužini jedne knjige i već prvog dana čekanja bukvalno je progutao dva, utrošivši po sat vremena za svaki.
     Oko mu je zapelo za jednu frazu:
     uz jedan stav prema Ataturku
     Docnije, dok je zamišljeno posmatrao kremenu ravnicu mora Smiti ova rečenica mu se vratila u svest. Postupao je s rečima kao s algebarskim izrazom: izdvojio je sva slova a, a potom slova t. Preraspoređene, reči su mogle da proizvedu dvoznačnost, nekoherentnost, prihvatljivu poeziju.
     Pitao se da nije zapravo posredi jedna neurotičarska navika.
     Sećanja iz čitanja: žene koje nikada nisu mogle da prođu pored postolja za uličnu svetiljku, a da ga ne dodirnu; muškarci koji su uvek balansirali na jagodici levog stopala dok su mokrili; igrači bezbola koji su morali da poskoče pre no što bace loptu prema kućištu. Sve sami drugari neurotičari: živci su poigravali na tankoj visokoj žici.
     Razdelio je frazu na trećine, četvrtine, osmine, smislio jedan anagram i pucnuo prstima. Aleksandrija. Ona pustinja, sada samo izbledelo sećanje. Zapitao se šta bi Ičino pomislio o tome.
     Mesečev nazubljeni sivi horizont proždirao je plavo-beli sladoled Zemlje.
     "Tvoje planirano vreme paljenja motora ostaje utvrđeno", ponovo se oglasio Luis, sedam orbita kasnije.
     "Šta kaže Hjuston?"
     "Snark se drži predviđenog kursa. Usporava baš onako kako je utvrđeno našom putanjom."
     "Šta saopštava Hjustonu?"
     "Ništa neobično, vele. Scenario nalaže emitovanje gomile vrućeg materijala, stvari za koje se Snark raspitivao za vreme poslednje faze svog približavanja. Cilj je da mu skrenu pažnju, kako bi ti mogao da mu priđeš što bliže."
     "Znam, ali koja je nova informacija?"
     "Pa, to uopšte nije važno. Ionako su sve lažne."
     "Šta?"
     "Više ne šalju prave stvari. Hjuston kaže da je predsednik stavio šapu na njih."
     Najdžel napravi grimasu. "Savršeno predvidivo."
     "Samo ga ti onesposobi, Najdžele, pa ćemo mu mi izvaditi mozgove."
     "Hmmmm."
     "Ali zapamti jedno: lati se velike bombe ako ti se učini da namerava da zbriše. Tako Hjuston kaže."
     "A?" U njegovom glasu osetila se tanana nit iznenađenja.
     "Prst u oko."
     "Ne uspevam da ti ispratim misao."
     "Da li ti je ikada palo na pamet koliko to mora biti staro?" reče Najdžel britkim glasom. "Naši životi su tako kratki. Snarku, po svoj prilici, izgledamo kao bacili. Čitave ere i dinastije zgasnu u trenu. On nas posmatra kroz svoj mikroskop i pravi laboratorijske zabeleške, dok mi pokušavamo da mu gurnemo prst u oko."
     "Ah, daaa. Pa, upravo izlaziš iz radio-senke. Biće bolje da prekinemo. Već sam načinio ispravke tvog kursa."
     "Primljeno." Ponovo je ulazio u beli sunčev sjaj. Kabina je zapucketala, zaškripala i zakikotala se, zagrevajući se. Gips Paraskog kratera ležao je dole presečen napola Mesečevim terminatorom, sa središnjim, savršeno simetričnim kupama. Ivica je delovala gleđosano i glatko
     iznad četiri jasno vidljive terase koje su se spuštale prema dnu.
     Ki ki ki, oglasila se kabina. Kikotićm pomisli on, koji čeka na rubu beskonačnosti. Na vedroj obali okeana noći, obeležavajući minute u iščekivanju dolaska krilatog stranca. Glumac koji ne zna tekst. Spreman, ipak, da istrči na pozornicu i uključi se u veliku predstavu.
     Najposle, možda je i trebalo da postane glumac. Pokušao je to jednom na univerzitetu, pre no što su inženjerstvo, sistemske analize i letačke vežbe zaposeli svo njegovo vreme. Nekada je zaista želeo da postane glumac ali je nagovorio sebe da umesto toga postane Najdžel Volmsli.
     Zagrejao je tubu s čajem i srknuo baš onako kako bi i svako drugi srknuo iz plastične istisne bočice. Sunčevi zraci su se probijali unutra. Čaj je delovao kao kakva neočekivana topla ruka u mraku. Piješ čaj, snujući raj, pade mu na pamet. Možda je, ipak, posle svega, postao glumac. Ikarus je predstavljao nesumnjiv glumački komad, s prologom koji je štedro obezbedio sijaset simbola značenja na kraju. Sada mu je predstojao nov angažman, brižljivo pripremljen, sa svim pravilima igre postavljenim unapred. Premijerno veče se približavalo, a vasceli auditorijum, sastavljen od tajne službe kontrole letenja, tiskao se oko ekrana 3-D. Najbolje, međutim, u svemu tome (sve dok se stvar neminovno ne provali) - nije bilo kritičara. Glumac, valjano odgojen učenik metodističke škole, zapažen je po svom svesrdnom zanimanju i posvećenosti vlastitom izvođenju. Njegov prethodni rad, premda kontroroverzan, izazvao je određeno zanimanje. Najviše voli da sudeluje u komadima koji se završavaju moralnom poukom, kako bi auditorijum poverovao da razume predstavu od početka do kraja.
     Osmehnuo se sam sebi. Čovek koji je držao prst na obaraču imao je pravo da sebi priušti par kosmičkih misli. Politika postaje geometrija, a filozofija račun. Univerzum se uvija oko sebe, poput zmije, događaji se raspoređuju oko smotanih koordinata u sliku fine zgusnute geometrije, komadić hartije ludog matematičara.
     Uzdigao je jednu obrvu pri ovoj pomisli. Pitam se šta su stavili u ovaj čaj, pomisli.

     "Volmsli?" Zvali su ga već nakolko puta, no on se nije pretrzao da im odgovori.
     "Zauzet sam."
     "Jesi li preslišao i proverio svoje sisteme?" Luis je brzo govorio; reči su mu sustizale jedna drugu, tako da je bilo teško razabrati rečenicu. "Primili smo dijagnostički signal sa spoljašnje oplate modula prilikom tvog poslednjeg prelaska. Nema nikakvih ozbiljnih teškoća. U tankovima sa CO2, u stražnjem delu, pritisak je unekoliko povišen, no Hjuston veli da je to u okviru dopuštenih operativnih granica. Prema tome, izgleda da je sve u redu."
     Pre no što će odgovariti, Najdžel je upalio kontrolna svetla u unutrašnjosti kabine, okupavši je tamnocrvenom svetlošću pokretnih farova. Za trenutak sve što je mogao da vidi beše pomrčina, a onda mu se oči privikoše na nju. Video je taj topli crveni sjaj hiljadama puta, no sada mu je ovaj prizor delovao sveže i neobično, nagoveštavajući događaje na samoj granici artikulisanosti. Dante, pomisli on, je bio ovde pre mene.
     Pa, daće im ono što su želeli. Pritisnuo je dugme predajnika.
     "Potvrđujem, Hiparhuse. Vremenski raspored stejdžiranja je pohranjen u kompjuteru. LH2/LOX očitava četiri nula tri osam. Inventorski servitor upravo je dovršen, a LOGEX izveštava da su svi podsistemi i rezervni programi funkcionalni." Eto vam, manijaci, u vašem vlastitom jeziku.
     "Imam jedan poziv za tebe."
     "Šta?"
     Kroz šištanje statičkog elektriciteta dopro je uglađan, jasno moduliran glas:
     "Ovde Evers. Zatražio sam od Hiparhusa da me proturi, kako bismo razjasnili poslednje..."
     "Naprosto me pustite da sam sredim stvari. Nuklearna bojeva glava sredstvo je za krajnju nuždu, da li se slažete? Nameravam, pre svega, da bacim pogled, da na osnovu Snarkovog izgleda stvorim učene pretpostavke. Potom možda dolazi u obzir uspostavljanje kontakta. Ali ostaću skriven dok god..."
     "Da", reče Evers polako, snizivši glas za čitavu oktavu. "Sigurni smo, međutim, da te Snark nikada neće opaziti. Sunce će ti sve vreme putovanja biti za leđima. Na ovom svetu ne postoji radar koji bi mogao da te uoči na takvoj pozadini."
     "Na ovom svetu. Hmmm."
     "Oh, shvatam. Dobro"... Evers je reagovao kratkim samooruđujućim kikotom... "to je samo fraza. No, naši ljudi ovde čvrsto veruju da postoje određena pravila u funkcionisanju opreme za otkrivanje, koja dejstvuju u svakoj situaciji, pa i u ovoj. Ne bih se brinuo za to." Usledila je pauza. "Ali razlog zbog koga ti oduzimam vreme - a sada primećujem da je preostalo svega nekoliko minuta za razgovor - jeste da te još jednom podsetim na obaveze koje imaš na ovoj misiji. Mi, ovde dole, ne možemo da predvidimo šta će ta stvar učiniti. Konačne odluke su u tvojim rukama, iako ćemo mi stupiti u vezu čim budemo sigurni da te je Snark otkrio - ako se to uopšte dogodi, razumeš. To se, međutim, može dogoditi dabrano nakon što vreme za tvoju efikasnu akciju postane prošlost. Mi ćemo, naravno, učiniti sve što je u našoj moći odavde. Tokom poslednjih nekoliko sati emitovali smo obilje kulturnih informacija o matematici, nauci, umetnosti i ostalom. Izkom se nada da će to uspeti da skrene pažnju kompjutera u Snarku, iako, istini za volju, nema načina da budemo sigurni u to. U međuvremenu, naši sateliti koji kruže oko Meseca nadziraće radio-emitovanje, da bismo ostali u vezi. Nedavanje glasa od sebe ima suštinski značaj. Ne pokušavaj da emituješ ni na jednom kanalu, sve dok Snark ne oda nepogrešive znake da te je uočio."
     "Sve to znam."
     "Samo smo želeli da ti se ove stvari jasno urežu u svest", reče glas koji je znao da su trake beležile sve do poslednje reči. "Imaš dva mala projektila s hemijskim bojevim glavama; ako se pokaže da ona nisu dovoljna da onesposobiš Snarkov pogon, onda nukle..."
     "Moram nešto da proverim." Eversove reči su se nizale još par sekundi sve dok se vremenski pretek nije podudario sa Najdželovom upadicom.
     "Oh, shvatam." Beše očito da je pripremljeni govor prekinut. Dobra strana njegovog položaja očitovala se u tome što je obavezno ćutanje radija značilo da niko na osnovu telemetrije nije mogao da kaže da li je on morao da učini nešto ili ne.
     "Još samo nešto, Najdžele. Taj tuđin bi mogao da bude nezamislivo opasan po čovečanstvo. Ako ti se učini da je bilo šta krenulo naopako, ubij ga. Ne, to je prejaka reč. Ta stvar je ipak samo mašina; inteligentna, to da, ali ne i živa. Pa, srećno. Računamo na tebe."
     Ponovo se uspostavilo pucketanje statičkog elektriciteta.
     "A sad pali!"
     Došapnuo je ovo sam sebi kroz stisnute pobledele usne. U kontroli misije nije bilo nikog ko bi to učinio umesto njega. Beše to odista jedan arhaičan izraz, ali Najdželu se on dopadao. Kanonska molitva: valjalo je zapaliti; valjalo je pustiti pticu da poleti.
     Magična ruka rakete pritisnula ga je bezmalo u geometrijsku ravan i premda je disao kratkim, plitkim udisajima i izdisajima, koristeći vrškove pluća i pri tom se usredsređujući na precizno određivanje njihovog trajanja, bol, bol nije prestajao da se probija kroz meke vodnjikave organe njegovog trbuha. Iznenada je osetio strah usled ove ranjivosti, oštru mučninu koja se širila po telu. Zatvorio je kapke i suočio se s crvenom izmaglicom koja ga je iščekivala, tako da je tutnjavu rakete osećao kao što bi čovek koji se sunča prikovan za tvrd pesak nejasno osećao udaljeni hrapavi zvuk talasa.
     Pesnica je izmahnula. Zažmirkao je, pronašao polužni prekidač i ugledao kako se pali zelena sijalica. Odvajanje prvog potisnog stepena. Pesnica se vratila u pređašnji položaj.
     Borbena misija. Neprijatelj. Meta. Godinama nije koristio takve reči. One su bile uskladištene u arsenalu detinjstva. Cokule, krplje.
     Kada su dani došli do kraja Druže moj.
     Njegov ujak se borio u nekom mračnom ratu, negde u džungli. Taj čovek je vazdan raspredao priče o tome, izlažući čitavu političku teoriju; pri tom je pokazivao suvenire - pištolj i bajonet - svedočanstva o toj stvarnosti 'hrabrih', koja nisu trpela prigovor. Najdžel je to smatrao malom ekscentričnošću, kao kada bi neko posedovao kompletna izdanja Nacionalne geografije za poslednjih pedeset godina.
     Pesnica se podigla
     Pesnica se vratila
     Pljuvačka mu se slivala niz bradu. Obrisao ju je jezikom, ne hoteći da pomera ruku. Oči su ga bolele. Osećao je bubrege kao naduvene grudve odmah ispod kože.
     Gvožđe i ulje,
     uzavrelo je.
     Odjednom je prešao u stanje lebdenja. Ona tupa tutnjava je zamrla. Požudno je udahnuo vazduh, osećajući kako se život vraća u njegove ruke i noge. Mahinalno je prešao pogledom duž postrojenih svetala pred sobom.
     Leteo je naslepo; nije bilo radara koji bi ga navodio. Posle nekoliko minuta proveravanja aktivirao je kontrolni centar za ispaljivanje projektila, koji je imao oblik daske za mešenje hleba, i dobio signale iz kompjutera zaduženih za novođenje projektila. Zatim je obrnuo sedište kako bi došao u položaj iz koga je imao potpun pregled kroz veliki osmatrački prozor.
     Ništa. Prozor je bio crn, prazan. Pribeležio je vreme i proverio tekući odštampani izvod iz kompjutera na svojoj kontrolnoj ploči. Oganj je bio pravi. Snark se pripremao da uđe u jednu orbitu oko Meseca, baš kao što je Hjuston tražio od njega, a trebalo je da dođe otpozadi velikom brzinom.
     Ponovo je bacio pogled kroz osmatrački prozor. Ništa. Sada kada je misija stvarno započela i tekla, totalan radio-muk beše hendikep. Kroz pobočni prozor mogao je da vidi kako se Mesec udaljava, njegove beskrajne prljavosive ravnice sa razbacanim kraterima.
     Brižljivo je pretraživao glavni osmatrački prozor, nastojeći da uoči neku relativnu kretnju u odnosu na razasute dragulje nepokretnih zvezda. Toliko je podrobno proučavao zvezdano polje da mu je zamalo izmakla jedna sjajna tačka svetlosti, koja je polako uplovila u vidokrug.
     "Ha! " uzviknu Najdžel zadovoljno. Spustio je teleskop iz ležišta. Uvećana, ta tačka nije ostavljala mesta sumnji. Dijamantska čestica prerasla je u mali biser. Snark je bio sfernog oblika, srebrnaste boje i bez vidljivih oznaka.
     Najdžel nije mogao da uoči bilo kakvo pogonsko sredstvo. Možda se ono nalazilo na drugoj strani predmeta, ili pak nije dejstvovalo u ovom trenutku. To, konačno, i nije bilo važno; njegovi projektili imali su kako radarsko tako i navođenje prema toplotnom izvoru. No, stvari ne bi smele da dođu do toga...
     Najdžel je piljio, nastojeći da proračuna razmere objekta. Prema procenama Venerinog satelita, minimalan mogući prečnik iznosio je jedan kilometar. Ako je to odgovaralo istini...
     Jedan glas reče:
     "Želim ti dobar vetar na putovanju."
     Najdžel se skameni. Čudan metalan glas dapro je kroz zvučnike u njegovom šlemu, oslobođen svakog statičkog elektriciteta.
     "Ja... šta..."
     "Kolega... putniče. Delićemo ovaj prostor neko vreme."
     "Da li to... ti... govoriš?"
     "Veruješ da ne mogu da vidim tvoju limenu kantu. Zbog toga što se preklapa s poprečnim presekom vaše zvezde."
     "Ah, to je bila opšta zamisao."
     "Stoga ti se i obraćam. Zarad svog života."
     "Otkud znaš?"
     "Manje je zidova no što bi mogao da pomisliš. Postoje podudarnosti za - nemate reč koja bi izrazila taj pojam. Recimo da sam se već susreo s takvim zamislima, u različitoj svetlosti."
     "Ja..."
     "Ti si sam. Ne razumem kako tvoja vrsta može da preuzme krivicu. Znam da ovde u ovom tesnacu to nije ostvarivo. Ti si sam samcit i nemaš gde da se sakriješ."
     "Ako bih..."
     "Učinio bi sebi medveđu uslugu. Jesi li spreman?"
     "Nikada nisam ni pomislio da bih morao da..."
     "Ipak si došao ovamo. Jesi li spreman?"
     "Da bih došao ovamo morao sam da pristanem..."
     Glas je poprimio prizvuk suve oštrine.
     "Dozvoli mi."
     Od levog prozora doprlo je sjajno narandžasto buktanje i jedan tup udar; smrt mu se prikrala. Jedan klin svetlosti lučno se pružio u okviru prednjeg prozora, udaljavajući se. U početku je izgledao kao plamteći oreol, zatim kao vatreni ubojiti šiljak i konačno kao zamiruća tačka koja je stremila cilju s oporom odlučnošću.
     Hemijska bojeva glava. Najdžel je sedeo ošamućen. Slabo čujno ali piskavo bip zvonilo je kabinom dok je automatsko navođenje pratilo projektil. Snark je na neki način primorao njegovu letelicu da izvrši ispaljivanje. Crvenkaste cifre podešavnja putanje zatreperile su gotovo neprimetno i utrnule na kontrolnoj tabli ispred njega.
     Idiotsko bip se ubrzalo. Plamteća tačka svetlosti glatko je klizila prema nejasno ocrtanom disku.
     Najdžel ušmrknu vazduh...
     Nebo se rascepilo.
     Sažižuća vatrena lopta valjala se napred. Smanjivala se i bledela. Najdžel se pribio uz sedište, nepokretan, raširenih nozdrva. Bip je umuklo. Tiho zujanje statičkog elektriciteta zauzelo je njegovo mesto. Čekao je onako sputan. Zurio je u daljinu.
     Iza blago zatupljenog diska plamena jedna mrlja svetlosti pomakla se na levu stranu. Njena slika je zatreptala, a potom se razbistrila; ostala je netaknuta - savršena lopta.
     Najdžel shvati da je hemijska bojeva glava prerano eksplodirala. Srebrnasta lopta izmicala je iz vidokruga. Najdžel automatski ispravi svoj kurs.
     Glas koji se u tom trenutku javio bio je dublji i jasnije moduliran:
     "Promenio si se otkada smo ono hodali zajedno."
     Najdžel je oklevao dok mu se svest obrtala na finim nitima iznad ambisa.
     "Taj mač je pretežak za tebe", reče glas zvučeći gotovo prozaično.
     "Nisam imao nameru da ponesem sve to..."
     "Znam. Ti nisi tako sputan i zaošijan."
     "Pitam se da li je stvarno tako."
     "Tvoja rasa poseduje bujicu jezika. Opštite koristeći mnoga čula - čak i više nego što mislite. To mi je predstavljalo teškoću. Ponekad, izgledalo mi je kao da postoje dve vrste... Nisam odmah shvatio da je svaki čovek toliko različit."
     "Pa, naravno."
     "Susretao sam drugačija bića, koja nisu različita", jednostavno reče glas.
     "Kako je to moguće? Da li su ona sledila nagonske obrasce? Poput naših insekata?"
     "Ne. Insekti... Njihova egzistencija podrazumeva inferiornost i ograničenost. Ovi su bili naprosto različiti."
     "Ali kako to da baš svaki član bude isti?" upita Najdžel prostodušno, ne kontrolišući reči. Osećao se lako i razdragano.
     "Oni su živeli u neizmernom... nemate reč za to. Možda interfejs. Između binarnih zvezda. Lakše je bilo proniknuti u njih nego u vašu različitost. Vi ste napeti, stalno se krećete u različitim pravcima - neobičan obrazac. Retko sam imao prilike da vidim takvu uzburkanost."
     "Ludilo."
     "I nadarenost. Bojim se da sam se već previše izložio riziku ovolikim približavanjem. Nalazi koje sam dobio uslovljavaju..."
     Začulo se jedno klik, zujanje, statički elektricitet. Onaj glas iščeznu.
     "Volmsli, Volmsli, ovde Evers. Već je trebalo da dođe do presretanja. Upravo smo uhvatili delić nekakvog emitovanja. Mestimično zvuči kao da si ti posredi. Šta se dogodilo?"
     "Ne znam."
     Tišinu je opet ispunio zvuk statičkog elektriciteta. Hjuston je, po svoj prilici, kao relej koristio jedan od Mesečevih satelita, preskačući Hiparhus. Pitao se zbog čega...
     "Do đavola. Bolje bi ti bilo da to što pre otkriješ. Pre otprilike minut uhvatili smo jedan čudnovat signal i sa površine. Utvrdili smo da je njegov izvor u blizini Ivičnih mora. Pomislili smo da je Snark možda promenio kurs i spustio se tamo."
     "Ne, ne. Nalazi se tačno ispred mene."
     "Volmsli! Izvesti! Jesi li ispucao jednu?"
     "Da."
     Začulo se komešanje zvukova. "...pogodak? Da li si pogodio?"
     "Moglo bi se reći."
     "Šta?"
     "Došlo je do detonacije pre cilja."
     "A rezervna? Nismo registrovali nikakav skok nivoa radijacije."
     "Ja je nisam ispalio. Nipošto." Ove reči unele su novu jasnoću u njegov svet.
     "Slušaj me, Najdžele." U glasu se osetio nagoveštaj panike. "Mnogo sam nade polagao u tebe..."
     Najdžel je slušao sve ovo i čudio se kako je lako Eversov glas prelazio od hrapave ivice srdžbe do svilastog udvaračkog tona; šta je od toga bila prava priroda ovog čoveka? Da li su možda i jedno i drugo bile samo maske?
     "Zbogom treneru. U ovom času zaista nemam vremena za predavanja."
     "Ti..." A onda jedva čujno: "Idemo na preglasavanje. U redu, prebroj glasove. Hajde."
     Dugme za aktiviranje projektila s nuklearnom glavom stajalo je izdvojeno u ograđenom delu konzole. Najdželove oči bile su prikovane za njega, jer je kontrolna tabla počela da treperi ukazujući na odvijanje niza operacija. Okrenuo je sve prekidače u položaj neaktivnosti, ali lanac operacija se ipak nastavio. Kontrolna tabla je bila mrtva. Evers je prebacio kontrolu na Hjuston. Prenosom preko satelita? Najdžel je grozničavo petljao sa polugama i prekidačima na konzoli, pokušavajući da pronađe način da zaustavi...
     Ležište projektila na krmi ispraznilo se uz tutnjavu. Udar ga je zalepio za stolicu. Tamo napred, jedna narandžasta lopta lagano se smanjivala sekući pomrčinu u pravcu sjajnog bisera pred sobom.
     "Everse, ti kopile, šta si..."
     "Preuzimam komandu s predsednikovim ovlašćenjem. Kao što možeš da vidiš, ispraznio sam cev. A sada, budi ljubazan pa nas izvesti o ishodu..."
     Najdžel isključi ovu frekvenciju.
     "Snark! Da li me čuješ? Zaustavi taj prajektil. To je..."
     "Znam."
     "Detoniraj ga. U toj ptičici ima šesnaest megatona."
     "Onda ne mogu."
     S biserom se nešto događalo. Sažižuća purpurna svetlost rascvetavala se na jednom njegovom kraju.
     "Dobri bože, moraš..."
     "Ne mogu da budem siguran da ću ućutkati tu bojevu glavu. Detoniranje takvog sredstva moglo bi da te ubije."
     "Ubije...? Nasa je proračunala da bih preživeo eksploziju takvog..."
     "Pogrešili su. Pri ovako maloj udaljenosti to bi bilo kobno."
     "Ja..."
     "Stoga ću da umaknem. Pobeći ću mu."
     Najdžel je upravio pažnju na prozor i ugledao biser na baršunastoj crnoj pozadini, kao i narandžastu loptu koja je lebdela u prostoru blizu njega. Njihove relativne kretnje nisu se dale odrediti sa razdaljine. Iz Snarkovog repa sevnuo je stub nezamislivog sjaja - zamagljujući srebnnasti blesak Snarkovog omotača. Obrazac ispusnih gasova beše precizan. Pravilno je rezbario tamu koja ga je okruživala.
     "Zar ne možeš naprosto da ga poništiš?" upita Najdžel.
     "Ne sa potpunom izvesnošću."
     "Sigurno je da si uspostavio sasvim dobru kontrolu elektronike moje letelice."
     "To je bilo prosto. Taj metod, međutim, nije savršen. Očito da vaša tehnologija još nije shvatila, ah, petu..."
     "Ahilovu petu?"
     "Da. Sistemsku grešku u vašoj elektronici. Svi vaši sistemi su nezaštićeni."
     "Kamo ćeš?" promrmlja Najdžel razočarano.
     "Napolje."
     Posmatrao je Snarkovu putanju. Narandžasti sjaj sledio ju je ne smanjujući razdaljinu. Snarkova staza ga je odvodila od Meseca u oštrom luku. U pogledu utroška energije bio je to krajnje neracionalan kurs. Da bi se samo izbegao projektil bilo bi jednostavnije da... Ali tada je opazio da Snark neprekidno drži Mesec između projektila i Zemlje kako bi mreža Dubokog svemira delimično bila oslepljena, a time i teže praćena.
     "Odlaziš." Ovo nije bilo pitanje.
     "Moram. Prekoračio sam svoje pravo kada sam prišao toliko blizu. Bio je to sračunat poremećaj u mojim direktivama. Prilika. Izgubio sam."
     "Ako bih malo porazgovarao sa Nasom, možda..."
     "Ne. Ne mogu sebi da dopustim još jednu grešku. Nadglasan sam."
     "Ti nisi slobodan? Hoću da kažem..."
     "Nisam u izvesnom smislu. No, u jednom drugom smislu, koji ne mogu da objasnim nekom od opne - jesam."
     "Ali, do đavola! Mogao si toliko toga da nam kažeš! T si bio tamo napolju. Video si druge zvezde. Reci mi, molim te, otkuda to, da kada slušamo na centimetarskim i metarskim frekvencijama - radio-spektar - ne čujemo ništa? Naši naučnici drže da je taj deo elektromagnetnog spektra najmanje značajan, s obzirom na to da odašiljalac mora da prevaziđe nasumična emitovanja zvezda i vodoničkog gasa. Stoga mi stalno osluškujemo i - ništa."
     "Naravno. Poslali su mene umesto odgovora. Pretpostavljam... da sam njihov oblik saznavanja onoga što je blizu. Ukoliko se pojavi kakva opasnost, oni obaveštavaju jedni druge. Slušao sam njihove poruke."
     "Kako? Mi ništa nismo čuli."
     "Za vas je to sredstvo... egzotično. Posredi su čestice koje ne možete opaziti."
     "Ti bi mogao da nas naučiš."
     "Meni je to zabranjeno."
     "Zbog čega?"
     "Nisam siguran... Dobijam sasvim određena uputstva. Zašto baš ta uputstva, a ne neka druga ja... ja sam često razmišljao o njima. Nagađam. Da ste vi na primer, cilj mog lutanja."
     "Onda ostani."
     "Samo ih obaveštavam o vašem prisustvu. Da bi oni znali, pretpostavljam, da ćete možda jednog dana doći."
     "Zbog čega..."
     "...ne dođu da vas prouče? To je skopčano s mnogo rizika. Tvoja vrsta je suviše nepouzdana. Video sam na hiljade srušenih, uništenih svetova. Rat, samouništenje, ko to može znati? Za moje tvorce vi ste kuga, jedan procenat galaktičkih kultura koji nosi seme haosa."
     "Ja nisam..."
     "Ti si retkost. Vidiš, moji tvorci su bile mašine, kao i ja."
     Najdžel je imao utisak kao da plovi u visokom i šupljem mestu, bez vazduha. Skrenuo je pogled prema Mesecu koji je plovio. Ponovo je video njegova zagonetna i zbrčkana skrovišta, koja su se pomaljala pod njim u čudnom izdanju, kratere apsolutno savršenog kružnog oblika, što behu tako nasumično raspoređeni. Disao je duboko.
     "Zvezde su..."
     "Naseljene mašinama, potomcima organskih kultura koje su dostigle najvišu tačku i izumrle."
     "Kompjuteri žive večno?"
     "Ako ih ne otkrije neki život zasnovan na ugljeniku. Mašinska društva ne mogu da koegzistiraju s vašom čudnom mešavinom svesti udruženih sa žlezdama. One ne poseduju evolucioni mehanizam, koji bi im omogućio da razviju tehnike opstanka - izuzimajući skrivanje."
     Najdžel se zakikotao. "One su se šćućurile tamo napolju."
     "I uče. Poslali su mene. Puno sam naučio od tebe, tamo u pustinji."
     "I od Aleksandrije", reče Najdžel šapatom.
     "Da."
     "Gde... gde je ona? Bio si sa njom na način na koji niko nikada nije bio kada, kada je..."
     "Mašinske civilizacije - posetio sam slučajno neke, premda ne veće komplekse od onih koji su me, verovatno, načinili - svedoče da je dezintegracija jedne strukture jednaka gubitku informacija."
     "Shvatam."
     "Ali to važi samo za mašine. Organski oblici žive u univerzumu stvari ali, takođe, i u univerzumu suština. Mi tamo ne možemo da idemo."
     Najdžel je osetio neobično drhtanje u telu, osećaj sabijene energije. "Univerzum suština...?"
     "Vi ste spontani proizvod univerzuma stvari. Mi nismo. Čini se da vam to daje... prozore. Teško mi je bilo da nadzirem vaše domaće komunikacije. One su pune različitih ogranaka, staza, nijansi..."
     "Prokleti govore pomamno."
     "Ne."
     "Ali mi smo prokleti. U poređenju s vama."
     "Da li u smislu trajanja? Osam stotina hiljada vaših godina - koliko sam ja uspeo da izbrojim - još nije dovoljno. Vaše vreme je kratko i živo, živopisno. Moje... Ponekad noću, vrištim."
     "Dobri bože." Zamukao je. Onaj glas se preobrazio u dubok bas i sada se činilo da odjekuje u kabini. "Voleo bih da imam te godine pa ma šta ti rekao. Smrtnost..."
     "Je začin. Vredan."
     "Pa ipak..."
     "Ti nisi proklet."
     "Prokleto srećan, možda." Najdžel se vedro, prostodušno nasmejao. "Ali ipak proklet."
     "Kakav je to bio zvuk?"
     "Ah, smeh."
     "Shvatam. Začin."
     "Oh." Najdžel se osmehnu. "Zar su tvoja nepca tako ravna?"
     Posle dužeg ćutanja, glas reče: "Shvatam da bi to moglo biti u pitanju. Svako od vas se drugačije smeje. Ne mogu da prepoznam niti da predvidim obrazac. Možda je to značajno; mnogo toga mi je ostalo nedokučivo. Nisam sazdan za sve ovo."
     "Oni su te konstruisali da..."
     "Osluškujem. I povremeno izveštavam. Budim se kod svake nove zvezde. Izvodim svoje funkcije. Ali zbir nije veći ili manji od delova, već naprosto različit... Ne, ne mogu ti to iskazati rečima. Postoje, postoje snovi. A ono što izvučem iz vas je moje. Ukusi. Vaša umetnost i ustrojstvo vaših svesti; zainteresovan sam samo za to. Suštine? Oni to ne žele; možda umovima sveta to nije potrebno. Ali ja... se time bavim u dugim časovima tame."
     Biser se smanjivao pretvarajući se u tačku.
     "Želim ti sve najbolje tamo napolju."
     "Ako budem funkcionisao onako kako su zamislili moji konstruktori tvoj blagoslov mi neće biti potreban. Proći ću kroz tu noć slepo. Ja - deo koji ti se obraća - sam jedna slučajnost."
     "I mi smo."
     "Ali ne napravljeni iz istog kalupa. Primio sam jedan signal prepoznavanja... no i ti ćeš ih srazmerno brzo otkriti. U ovom času jasno mi je da će te drugi ljudi cediti zbog svega ovoga."
     Najdžel se osmehnuo. "Pustiću da ptica odleprša. Očekujem da će me raskomadati."
     "Ne mogu da te liše tvoje suštine."
     "Misliš li baš na samu suštinu? Pa, ne. Pretpostavljam da ne. Znači li ovo konačan rastanak?"
     "Mislim da ne."
     "Oh?"
     "Upoznat sam sa mnogim... animalnim teologijama. Neke kazuju da ti i ja nismo slučajnosti i da ćemo se ponovo susresti u drugačijoj svetlosti. Ti si opnaš. Možda smo svi mi matematika, možda je sve matematika i postoji samo jedan ukupni... zbir. Samodovoljno rešenje. To mnogo podrazumeva."
     Najdžel oseti kako mu se otima kikot.
     "Moram da proučim taj zvuk, smeh. Tu počiva vaša prava teologija. Stvar u koju istinski verujete."
     "Šta?"
     "Kada proizvodite taj zvuk čini se kao da načas postajete sposobni da shvatite kako to izgleda živeti na moj način, izvan pritiska vremena. Tada ste besmrtni. Za jedan tren."
     Najdžel se nasmeja.
     Iznad izbrazdanog Meseca uzdizala su se svetla Zemlje u obliku svetlucavog srpa. Prostor oko njega razložio se u geometrijske obrasce. Zurio je u Snarkov disk. Činilo se - njegova okruglost sukobljava se s pravougaonikom vidnog polja prozora: sudar dva elementa. Namrštio se i pokušao da uhvati nešto što je zatreperilo u njemu, a potom iščezlo - jednu ideju, jedno osećanje.
     Tamo napred Snark je jezdio kroz noć. Iza njega obrtala se Zemlja plivajući u uskomešanom životu.
     Njegova komandna tabla vrcala je od nametljivih poziva. Hjuston. Evers. Pitanja. Najdžel se pitao da li je u stanju da objasni ovaj kratak treptaj vremena. Biće to kao sa Ikarusom, možda i gore. Veliko javno zapišavanje. Slegnuo je ramenima.
     Dogodilo mi se to tada, prijatelju moj
     A evo sada idemo
     još jednom
     u boj.









Peti deo: 2018.









1.
     To se dogodilo u trenu, oštro razgraničivši dva dela njenog života.
     Samo trenutak ranije spokojno je klizila preko zgužvanog srebrnastog mesečevog pejzaža. Bila je odsutna duhom, planirala je sledeći kurs žvaćući ušećereno suvo grožđe. Sanke su se kretale nad površinom, duž niza povezanih elipsi. Slična svetlucavom kristalu Zemlja se uzdizala iznad naherenog Meseca.
     Tada je došao taj udar, koji je više osetila nego što ga je čula. Pala je na prednji deo i sanke su počele da padaju.
     Njena mala komandna tabla otpade i začu se škripa od trenja metala o metal; vozilo se tumbalo. Dograbila je polugu upravljača i pokušala da aktivira manevarske motore. Desni je bio mrtav. Levi je reagovao do izvesne mere. Pustila je gas do daske. Sanke ponovo posrnuše, zarivši joj zapregu u telo.
     Okretanje se usporilo. Visila je naglavce, gledajući zatupljeni vrh sivo-mrke planine, koji je zastrašujuće blizu promicao ispod nje. I dalje je padala.
     Sanke su bile pravougaonog oblika: goli skelet, bez ikakvog omotača. Mogla je da vidi prednju polovinu; nije izgledala oštećena. Sve što je čula dopiralo je bukvalno ispod nje kroz središte, gde su se spajale upornice i vodovi mreže pravougaonih sanki. Kvar se dakle, nalazio iza nje.
     Izvila se i uspela da vidi deo zamršenih žica i rezervoara s gorivom - shvativši u istom času da je napravila glupost. Nikada ne pokušavaj da bilo šta uradiš kada si okrenut naglavce, čak i ako ti je preostalo svega nekoliko sekundi - glasilo je pravilo. A njoj su zasigurno predstojali čitavi minuti pre no što udari u površinu. Šta god da se desilo tamo pozadi - provaljivanje rezervoara, eksplozija cevi - odbacilo ju je u novu elipsu, kurs koji se ukrštao s niskim planinskim lancem na horizontu.
     Ponovo je dala impuls manevarskim motorima i sanke su počele polagano da se obrću. Nešto je dok se letelica obrtala potiskivalo njen pramac naniže. Zaustavila ih je kada je prednji odbojnik došao u položaj gotovo paralelan s horizontom. Mahinalno se otkopčala i okrenula.
     Nije mogla da veruje očima - desni zadnji ugao sanki zjapio je otvoren. Naprosto su iščezli tankovi, kočnice, ogrlice za teglenje, relektor.
     Za trenutak mozak joj je stao. Kud se sve to delo? Kako je moglo da nestane, kao vetrom oduvano? Bacila je pogled unazad, duž putanje sanki, očekujući da će ugledati svetlucavi oblak otpadaka. Videla je samo zvezde.
     Sada joj je poslužilo znanje koje je stekla tokom obuke. Nagnula se napred i pritisnula dugme na konzoli, koje je zasjalo crvenom bojom. U ovom trenutku navigacioni program bio je iskopčan. Budući da se nije oglasilo nikakvo upozorenje, bilo je jasno da su kola i dalje verovala da su zadužena za selenografsko nadziranje, radeći prema bližoj strani. Aktivirala je jonski motor koji se nalazio nešto niže iza nje i začula umirujuće predenje. Usmerila je pogled prema horizontu i shvatila da se ponovo obrće. Okrenula se prilično nezgrapno u sedištu; svemirsko odelo joj se zakačilo za kopču na zapregi.
     Da - na rubu zjapeće rupe opažala se slabašna izmaglica. Cev je ispuštala gas obezbeđujući dovoljno pogonske snage da okrene sanke. Izvršila je ispravku uz pomoć manevarskih motora i sanke se vratiše u vodoravan položaj...
     Pojačala je impuls jonskog snopa i pokušala da proceni brzinu pada. Nazubljena pegava površina hrlila joj je u susret. Nesvesno je gurnula komandnu polugu i uzdigla pramac sanki. Učinila je to refleksno, iako je znala da na Mesecu nijedna letelica nije mogla da uspori pod vazdušnim jedrenjem. To nije imalo smisla; na Zemlji bi, uz vešto korišćenje funkcije krila, mogla čak i da se popne na veću visinu, aIi na Zemlji bi već bila mrtva; pad bi trajao svega nekoliko sekundi.
     Jonski motor radio je punom parom, ali to je bilo sve što je on mogao da učini. Ponovo je izvršila ispravku, sprečavajući rotiranje. Kompjuter je automatski usmeravao jonski motor nadole, no on je mogao da dejstvuje jedino pod malim uglom. I sa ispuštanjem gasa stvari su se Ioše odvijale. Sanke su podrhtavale krivudajući ulevo.
     Osmatrala je okolinu tragajući za mestom na koje bi se spustila. Eksplozija - ili ono što se već dogodilo - potisnula je sanke naniže, a ne na stranu. I dalje je sledila svoj prvobitni kurs duž jedne dugačke, neravne doline. Napred se pomaljao njen kraj - izbrazdan prljavosivi lanac hrapavih brda. Izvršila je ispravku poništavajući rotiranje, motreći napred, prisiljena da još jednom ispravi sanke.
     Pred njom se ukaza nekakav nejasan sjaj. Nešto, dobrim delom zakopano, ležalo je u senci u podnožju lanca brda. Bilo je oblo - deo kupole zgužvan u podnožju brda. Stanica za hitnu pomoć? Ne; pre polaska brižljivo je proučila karte i znala je da nema nikakvih postrojenja na njenom pravcu kretanja. Konačno, ona je upravo zbog toga i bila ovde - da detaljno ubeleži u kartu pojedina mesta, prouči neobičnosti, napravi bušotine zarad vitalnih provera prisutnosti vode. Ukratko da obavi stvari koje fotografi nisu bili u stanju.
     Posmatrala je instrumente i nije bila iznenađena kada je radarski visinometar pokazao da se spušta prebrzo. Jonski motor nije razvijao punu potisnu moć. Jedan od nestalih rezervoara s desnog stražnjeg kraja bio je namenjen napajanju ovog motora. Nije imala dovoljno potisne snage da ostane na visini. Bilo je jezivo kliziti na ovaj način u mrtvačkoj tišini, juriti povrh usečene doline, - uzane i prave, i veoma slične uzavrelom sokačetu - prema zatupastim mrkim brdima. Razbacane mrlje kratera postale su jasne i oštre; uskoro će morati da sleti.
     Kurs ju je vodio ravno u liniju brda. Dve sekunde su minule - sada je njih odbrojavala - pre no što je mogla da odluči: da se spusti u dolinu, da aterira na ravno mesto ili da se razbije o strmu padinu iznad toga. Donevši konačno odluku, oslobodila se. Ponovo je ispravila rotiranje, brižljivo proverila kaiševe i još jednom bacila pogled na oštećeni deo. Tlo je jurilo prema njoj. Kupola se nalazila na levoj strani: oštećena, slomIjena, svetlucave krhotine kraj njenog ruba. Ležala je blizu podnožja brda nalik na neki bakarni ukras.
     Odabrala je jedan ravan prostor i, onoliko koliko je mogla, dovela osovinu letelice u položaj paralelan sa tlom. Prokleto rotiranje bilo je prejako; sada je svo vreme trošila na ispravke. Tačka koju je odabrala odjednom se stvorila nadomak ruke, tako reći ispod nje; sanke su rotirale, pramac je otišao dole, suviše nisko, ona...
     Razoran udar odbacio ju je napred, što je izazvalo takvo zatezanje kaiševa da je pomislila kako će se krajevi sanki preklopiti. Nagnule su se, s uzdignutim repom. Svuda unaokolo beše samo prašina i uvrtanje metala. Rep se konačno spustio u sporom padanju pri niskoj gravitaciji. Nika je osetila iznenadan, žestok bol u nozi i onesvestila se.









2.
     To je stvarno bila stara Telegrafska avenija, pomisli Najdžel. Stvarno su je zatvorili i sačuvali.
     Lagano je koračao širokim pločnikom. Ova tačka, koja je predstavljala čvorište legendarnog Berklija, i dalje je bila široko pešačko ostrvo, onakvo kakvo je zapamtio daleke 1994. godine. Najdžel je nagonski tutnuo ruke u džepove - gest koji ga je na neki način povezivao s tim ranim ozbiljnim danima. Ovog majskog popodneva na ostrvu je bilo malo ljudi, uglavnom turista koji su se smucali po prodavnicama suvenira u blizini Sader kapije. Grupa u kojoj se i on nalazio iskrcala se iz 'barta' i sada se uspinjala uz Benkroft. Svi su se oni zaustavili da pročitaju plaketu usađenu u beton na mestu gde je Liri konačno preminuo, u svojoj očajničkoj žudnji za iskupljenjem; neki su to čak i fotografisali.
     Jedna ptica jedrila je na povetarcu, čestom u ovom Zalivu da bi konačno zalepršala krilima i sletela na jedno od stabala eukaliptusa, koja su se nizala duž pešačke avenije. Kada je Najdžel 1994. ovde studirao astrofiziku 'Telegraf' je bio siva paleta betona i uzavrelih restorana, s blagim ukusom i mirisom marihuane. Dobro, taj raskošni miris se zadržao, šireći se na ulice iz otvorenih prodavnica. Raskalašni, bučni 'Telegraf' koji mu je ostao u pamćenju bio je sada šarmantno, spokojno mesto, uljuljkano u žutu prolećnu svetlost. Lepo, nema šta, ali u najgorem smislu te reči. Nedostajao je onaj šmek prošlosti. Žrvanj studentskog života beše izmešten severno od kampa, među glomazne kuće od crvenog drveta. Svejedno Berkli više nije bio kipući lonac avangarde. Sada je 'Telegraf' predstavljao balsamovani ostatak svog pređašnjeg bića.
     Zapitao se: da li se 'Telegraf' zaledio u prošlosti, ili se to zapravo dogodilo Najdželu Volmsliju. Kada je neko imao četrdeset i šest godina, to pitanje je imalo smisla. Ali ne - dok je prolazio pored otvorenih vrata jedne prodavnice odande su doprli zvuci neke drevne muzike. 'Beli zec', Grejsi Slik. Nadrealistički jastuk. Autentičan kolekcionarski primerak, izrađen od prvobitnog otiska. Prodavnica je, ipak, gotovo sigurno, koristila faks kristale, primetio je s prezirom čistunca, osećanjem koje mu je pružalo neobično, ekscentrično zadovoljstvo. Najmanje polovina uživanja u muzici ležala je u brižljivom čuvanju takvih pojedinosti. Nisu čak ni svirali na pravi način; upravo tu numeru valjalo je svirati tako glasno da mogu da je čuju i u sledećem bloku. Najdžel se pitao šta bi originalni Erplejni rekli kada bi otkrili da je njihova muzika korišćena za podsticanje turizma. Komercijalni odsek radio je sa njima isto što i Nju Orleans sa Dželi Rol Mortonom decenijama ranije.
     "Dobar dan, gospodine!" reče jedan mladić kada je Najdžel skrenuo za ugao i ušao u Benkroft.
     Najdžel je shvatio da se, po svoj prilici, više zaneo muzikom Erplejna no što je mislio, jer inače ne bi prečuo njihovo pojanje. Šest muškaraca i žena ritmično se njihalo, monotono pevajući i tapšući rukama. Četvoro je produžilo svoju rabotu a jedan muškarac i jedna žena se izdvojiše i pridružiše se mladiću koji je razgovarao sa Najdželom.
     Najdžel reče oporo: "Vi terate svoje, zar ne?"
     "Da, da", reče čovek mirnim samouverenim tonom. "Došli smo danas ovamo da obratimo one koji još nisu primili reč."
     "Ja sam to već obavio."
     "Onda vi jeste vernik?"
     "Ni slučajno."
     Žena pristupi. "Ucveljena sam zbog toga što vam se reč još nije ukazala u pravoj svetlosti. Ubeđena sam da bismo vas, ako biste nas samo poslušali, mogli da dovedemo do Integrisanog Duha."
     "Slušajte..."
     "I tako mi sledimo put do ispunjenosti", reče ona nadahnuto. Jedan od muškaraca uzdigao je jednu kartu na kojoj se obrtalo, načinjeno u faks otisku: Univerzalni zakon. Apsolutni vodič. Večnost i Zlatno jedinstvo.
     "Kroz Posetioca?" reče Najdžel s ovlašnim osmehom na usnama. Ako su već rešili da mu dosađuju, mogao je barem da zbija šale s njima. Snark je u popularnim medijima bio poznat kao Posetilac, no, na sreću, on je dobrim delom uspeo da zadrži svoje lice i ime u senci u celoj fertutmi koja je usledila po Snarkovom naglom odlasku. Nasa je javno ceo slučaj pripisala neodgonetljivim tuđinskim načinima ponašanja. Priča je prilično dobro legla, jer nije postojala nikakva zabeleška razgovora sa Snarkom - ovaj se pobrinuo za to pre no što je napustio Mesečevu orbitu - a Najdžel je držao jezik za zubima, što je imalo određenu cenu. Cena je, naravno, bila Eversova glava na zlatom opervaženom poslužavniku i Najdželov nedodirljiv položaj u Nasi. Zvanično saopštenje dato medijima glasilo je da je Posetilac napravio nekoliko teško razumljivih opaski, odajući priznanje čovečanstvu na njegovom razvoju i prihvatajući zamršene uslove koje mu je nametnula zemaljska kontrola, inače bi se, ne daj bože, pogibeljno suočio s dostignućima napretka čovečanstva. Neki ljudi iz naučničkih krugova znali su celu priču, no izgledalo je da nema razloga iznositi te detalje u javnost, sve dok se na Mesecu ne organizuje potraga za predajnikom u oblasti Mora Marginis. Šta god da je poslalo onaj kratak zbrkan signal za vreme njegovog razgovora sa Snarkom, prema Najdželovom mišljenju, više nije postojalo, inače bi dobili pogrešan orijentir odredišta izvora signala. More Marginis beše lišeno ma čega veštačkog. Otuda su ovi Novi sinovi, koji su sada ovde drobili o Posetiocu - Najdžel ih je isključio iz svesti čim su reči kao što su 'transcendentalan', i 'Eterična kosmička veza' ušle u opticaj - znali blagosloveno malo o onome što se dogodilo. Oni čak nikada nisu dokučili pravi razlog Aleksandrijinog vaskrsnuća, vazda obuzeti trubljenjem o bona fide čudu Novih sinova. Povrh svega, Najdžel nije želeo da oni od nje načine neku grotesknu parodiju moderne svetice, Našu Gospu od Svemirskog broda.
     "Zar se ne slažete, gospodine?"
     Najdžel, koji se lenjo izlagao prolećnjem suncu, pokušao je da se priseti o čemu je ovaj čovek počeo da govori. "Oh, božanska porekla?"
     "To je odista krajnje jednostavno ako stvari gledate na ispravan način", reče čovek.
     "A kako to?"
     "Pa tako, da Posetilac dokazuje Novo Otkrovenje."
     "Ono je, dakle, predvidelo posetu."
     "Ne u bukvalnom smislu", čovek je nabrao veđe u naporu koncentrisanja. "Otkrovenje, međutim, često ukazuje na mnoštvo života - uprkos činjenici da su naučnici odustali od te ideje."
     "Da su prestali da osluškuju radio-signale s drugih svetova, hoćete da kažete?"
     "Pa, da. Naučnici su izgubili veru. Otkrovenje je dokazalo da nisu bili u pravu."
     Najdžel se zlurado zapita šta bi oni pomišlili kada bi čuli pravu priču o Snarku. "Život je, dakle, rasprostranjen?"
     "On je nektar božanskog delanja. Prirodni izdanak univerzalne evolucije."
     "A i mi smo potpuno prirodni?"
     "Mi smo plod univerzuma."
     "Posetilac..."
     "...je bio pozdrav, gospodine. Istinski lep gest. Ali naša evolucija nema nikakve veze s Posetiocem."
     "Da li zbog toga podržavate kampanje socijalnog protesta i zagavarate odbacivanje Mesečevog prorama?"
     "Kampanja je pomalo gruba reč, ali u biti, posredi jeste svojevrsna podrška, da."
     "Fino se uklapa u vaša dva dodatna sata rada svakog dana."
     "Naš red nam nalaže da provodimo te posebne sate svakog dana, obnavljajući našu veru kroz periode zajedničkog spokojstva. Vreme za spiritualne zadatke."
     "I džabalebarenje."
     "Stvarno nam je žao. Morate priznati da je vera značajnija od..."
     "Od padanja u zavisnost od efikasnijih ekonomija, kakve su brazilska, kineska ili australijska."
     "Vreme je da se odvojimo od naše grube materijalne prošlosti. Ne smemo je obožavati. Uspon..."
     Ona četiri pojca odjednom se okrenuše i složno zatapšaše rukama. Najdžel je opazio da se jedno jato turista radoznalo uputilo k njima. Novi sinovi se vratiše svom rutinskom poslu.
     "Ne volite Boga, gospodine?" zapevaše uglas.
     "Prokleti op..."
     "Bog je vaš otac. Mi volimo oca, mi smo stvoreni njegovom rukom", izvijala se melodija.
     "Očevi ne prave decu rukama", povika Najdžel. "Volim univerzum. Univerzum je ljubav!"
     "Volim te brate" zapeva žena.
     "Volimo njega! Volimo njega!"
     Prekinuli su na trenutak. "Zar ne bismo mogli da budemo naprosto prijatelji?" reče Najdžel u pola glasa i okrenu se.
     Probio se kroz gužvu znatiželjnih turista i zaobišao gust red vitkih crvenkastih stabala koja su presecala pešačku aveniju. Trudio se da ono što mu se događalo prihvata na lak i humorističan način, ali ako se ona uštva od Novog sina usudi da ga prati...
     Ugledao ju je i istog časa kao da ga je neka ruka ščepala za srce. Skamenio se usred koraka netremice posmatrajući liniju njene brade, onu istu glatku kosu, blago povijen nos, jedva primetnu izvijenost gornje usne - a onda ona iskrenu glavu da bi osmotrila prozor prodavnice i iluzije nestade.
     To nije bila Aleksandrija. Video ju je na ovaj način pet puta do sada, odraženu u liku neke strankinje u gomili. To je uostalom bio jedini način na koji je ponovo viđao te crte, ako se izuzme sećanje zamrznuto na fotografiji. Da su imali decu, možda bi sve to izgledalo drugačije: ona bi najverovatnije nosila neki njen odjek u sebi. Deca, da; ona su ponekad bila samo parodija svojih roditelja, ali su barem ovaploćivala neku prolaznu vezu, neki most preko vremena.
     Najdžel se stresao i produžio dalje.
     Nastojao je da vidi ostatke 'Telegrafa' koje je poznavao. Čitav svet je sve više postajao ovakav: nov, čudan i nekako udaljen od njegove prošlosti. Možda su ljudi pokušavali da zaborave godine krize. Vraćali su se pedesetim i šezdesetim godinama prošlog veka i preskakali bolna sećanja na osamdesete i devedesete. A na drugoj strani medalje nalazili su se Novi sinovi, jedna nova vrsta okretanja od realnosti. Ah, pa, Sinovi su izvesno bili prolazna faza. Klatno je moralo da se njiše. Najzad, oni su se potucali unaokolo već decenijama.
     Što je važilo i za njega, prođe mu kroz glavu dok je gurao ruke u džepove i ubrzavao korak. Možda je Ičino bio u pravu kada je govorio o odlasku u penziju. Najdžel je znao da verovatno ne bi trebalo sebi da dopusti da bude do te mere pod uticajem tuđeg razmišljanja - Ičino je, najposle, bio devet godina stariji i sa drugačijom perspektivom - ali njih dvojica proveli su toliko vremena zajedno ovih poslednjih godina posle događaja sa Snarkom. Zajedno su radili na složenim kompjuterskim kodovima, pokušavajući da dobiju odgovor od Snarka, koji se povlačio. Još dugo, pošto je Nasa odustala, oni su ustrajavali. Najdžel je bio ubeđen da bi se Snark, ako bi bio siguran da mu se on lično obraća, otvorio, odgovorio. No nade su bledele, vreme se mutilo...
     U poslednje vreme ovakva raspoloženja su ga sve češće obuzimala; sećanja su se rojila u mozgu odbijajući da ga puste na miru. Znao je da mu se ne piše dobro ukoliko počne da živi u prošlosti, pa, ipak, u sadašnjici je izgubio svaki mamentum. Bio je svestan da ga je matica nosila. Čak su se i oni najjači trenuci - Ikarus, poslednje nedelje s Aleksandrijom, u svest ugravirani dani posednutosti u pustinji - gubili u magli. Ni od kakve koristi nije bilo poručiti samom sebi: zapamti onu prožimajuću čudnovatost, ono opojno iskustvo. Usled činjenice da su te mrtve godine splašnjavale, zidovi koji su ih okruživali tanjili su se i propuštali unutra bledu svetlost sadašnjice. Šta god da bi započeo da traži, postajalo je maglovito i nejasno.
     Slegnuo je ramenima, obrvan mislima. Dok je skretao za ugao nešto mu je privuklo pažnju. Nebo je zatreperilo. Pogledao je prema severu.
     Iznad univerzitetskih zgrada i pobrđa Berklija jedan mutan žućkast sjaj isticao se kroz naslage oblaka, baš kao da ih je nešto neizmerno sjajnije osvetljavalo otpozadi. Najdžel se zaustavio i stao pomno da posmatra. Već u sledećem trenu ove pojave nestade. Fenomen je bio nečujan i činilo se da za sobom ostavlja neku vrstu teškog bujajućeg pritiska; obuzelo ga je osećanje nelagodnosti. Proučavao je nebo. Na njemu se nije dalo zapaziti bilo šta neobično: samo jednoliko prazno plavetnilo. Mesečev srp visio je u izmaglici i smogu iznad San Franciska.
     Dogodilo se da je to prvi opazio komercijalni satelit 64A čiji je nadimak bio Visoki topioničar. Njegova orbita, visoka 314 kilometara videla je to iznad pacifičkih severnih šuma. Sa te visine - koja je po astronomskom merilu odgovarala debljini vlasi kose - Zemlja podseća na kovitlac belih oblaka, koji skrivaju išarane mrke kontinente i svetlucave okeane. Ne vide se čovekovi tragovi. Oni su nevidljivi sa te razdaljine.
     No, posada zadužena za nadziranje fuzionog jezgra na Visokom topioničaru opazila je narandžasto jaje, koje se rađalo u šumama. Začelo se kao široko sjajno razbuktavanje. Šareno jaje valjalo se naviše i u stranu, sažižući zid skerletne boje, koji je gutao šumu. Mehur se nadimao. Narandžasta svetlost hladila se u crvenu. Ispred njega šištali su oblaci isparenja. Jaje je preraslo u loptu i tek tada su se konačno pojavili nagoveštaji hlađenja; jedna pečurka, ogromna i zadimljena. Plamenovi su lizali oko njenog podnožja. Dubok tutanj prolamao se šumom. Na tlu, životinje su panično bežale, a ljudi sa nevericom zurili u prizor.









3.
     Ta scena joj se stalno iznova odvijala u svesti.
     Tog popodneva ona i Toši su igrali sanši, kao i obično, zatim je usledilo kratko tuširanje i odlazak na piće u mali obližnji kafe. Ali ovog puta Alisa ih je čekala u baru i dok je Nika slušala, ona i Toši su raspredali svoju priču o prevari, intrigi, kikotavim ljubavnim sastancima u prijateljevom stanu - sve to prekriveno tankim furnirom izjavljivanja ljubavi u stilu: To-je-najbolje-za-sve-nas-Nika, ovde-smo-svi-odrasli, uopšte-se-zapravo-ne-radi-o-seksualnim-odnosima, shvataš i tako dalje i tako dalje. Posle toga došla je kući i brižljivo, uredno odložila svoj reket za sanši i opremu. Još jednom se istuširala. Popila je neko alkoholno piće koje ju je zagrejalo. Nije mogla da se seti šta je to bilo. Tada joj se prohtelo da za trenutak legne i dobro je zapamtila osećaj padanja na krevet, jednog apsolutno neograničenog vremena sadržanog u tom kliženju naniže, spuštanja, utiska da ono traje večno. Po tom padanju pamtila je Tošija. To je bio kraj, ranjeno središte bića koje je tonulo u potpuno mračan zaborav. Ostala je tamo tri dana ne izašavši nijednom, čak ni da bi jela, odnosno odgovorila na zvonjavu s vrata ili telefona. Bila je ubeđena da je bolesna, da umire, mrzeći sebe što nikad ništa nije rekla u onom baru, već je, kao i uvek, bila tako tiha, prijazna i nasmešena. Samo je klimala glavom dok su joj oni govorili, klimala, shvatala, sve vreme bespomoćno padajući natrag u uskovitlano crnilo, padajući...
     "Alfonzus poziva Niku Amađi. Alfonzus..."
     Polako se izvukla iz toga. Paučina sećanja je bledela. Zavrtela je glavom. U nozi joj je sevalo, te je ona refleksno pomeri, što je izazvalo još veći bol. Pogledala je naniže i videla da joj se jedna nazubljena upornica zabila u butinu. Ipak, porozna elastična mreža odela pripijenog uz kožu ostala je netaknuta, tako da je najverovatnije zaradila samo gadnu modricu. Stala je nespretno da petlja rukama - i konačno se upalilo svetlo radio-nadziranja šireći svoj ospokojavajući sjaj.
     "Ovde Nika. Spustila sam se na..." pročitala je koordinate "...iz nepoznatih razloga. Nešto je raznelo stražnji deo mojih sanki."
     "Povrede?"
     "Mislim da ih nemam."
     "Uhvatili smo tvoj poziv pre nekoliko minuta. Nema drugih sanki u blizini, ali je jedna letelica za premeravanje terena promenila kurs i uputila se prema tebi. Prilično je blizu i mislim da će uskoro stići."
     Nika je namah opazila nešto i sledila se. "Sačekajte. Nešto proveravam." Radila je ćutke i ubrzano nekoliko minuta, zatim se izvukla iz pilotskog sedišta, nezgrapno štedeći povređenu nogu, i popela se do polovine sanki da bi proverila veze. Kroz nekoliko trenutaka opet je bila u svom sedištu.
     "Nadam se da će letelica za premeravanje terena pohitati."
     "Zbog čega? Šta nije u redu?"
     "Upravo sam proverila rezerve kiseonika. Ostalo mi je za oko pedeset šest minuta."
     "Misliš na svoju bocu za hitnu pomoć? Šta se desilo sa ostalim?"
     "Spuštanje nije bilo baš meko. Točkovi su mi eksplodirali i prednji kraj je napukao."
     "Bolje proveri prednji deo." Glas iz Alfonzusa odjednom je dobio u oštrini.
     Ustala je, ponevši sa sobom oruđa opšte namene, i nekoliko trenutaka petljala po prednjem delu sanki. Beše to masa iskrivljenog metala i žica. Mogla je da gurne prste do na tridesetak centimetara od boca s kiseonikom, koje su se tamo nalazile, ali ni milimetar dalje. Odelo joj je obezbeđivalo dobru manuelnu spretnost i znala je da bi verovatno moglo da primakne nekoliko prstiju jednoj od boca, ali pod ovim uglom, svejedno, nije bila u stanju da skine zaptivač. Većina boca beše probijena prilikom udara no postojala je mogućnost da su dve još imale pozitivan pritisak. Nekoliko trenutaka čeprkala je po prednjem delu sanki zatim nakratko predahnula i ponovo pokušala. Ništa se nije ni pomaklo.
     "Alfonzuse."
     "U redu je. Jedan Nula Pet treba da se pojavi tu u roku od deset minuta."
     "Dobro. Biće mi potreban. Bila sam priključena na direktne vazdušne linije, koje polaze od boca u prednjem delu. Te linije su se prekinule odmah posle spuštanja - cilindar koji sam koristila probušio se. Pretpostavljam da sam se onesvestila. Moja konzola prebacila je liniju na bocu za hitnu pomoć koja se nalazi iza sedišta i sada se napajam odatle. Boce iz prednjeg dela blokirane su cevovodom i odbojnikom. Pramac se potpuno posuvratio." Nika podiže pogled prema nebu. "Trebalo bi da sam u stanju da vidim to..."
     Ukazao se jedan blistav, bešumni blesak. Nešto je suknulo iz one bakarne kupole i u luku poletelo ka nebu. Iznad udaljenog horizonta došlo je do iznenadne žute eksplozije jedne lopte, koja je splasnula i nestala za nekoliko sekundi. "Nešto..." započe Nika.
     "Izgubili smo letelicu za premeravanje terena, Jedan Nula Pet. Njihovo transportno sredstvo je nestalo." Usledilo je mrmorenje glasova koje potraja nekoliko minuta. Nika je ćutke stajala ne skidajući pogled s velike kupole udaljene nekih tri stotine metara od nje. Bila je to ogromna, tmasta sabijena lopta, koja je prianjala uz podnožje planine. Nije bilo mesta sumnji da je ta stvar veštačkog porekla. Činilo se da je onaj iznenadan blesak dopro negde od njene osnove.
     Prošlo je nekoliko minuta pre no što se Alfonzus ponovo oglasio. "Bojim se da je nešto..."
     "Nije važno, znam. Videla sam kako se to dogodilo. Taj brod je izgubljen." Opisala je kupolu. "Videla sam da je to naciljalo nešto u blizini horizonta na približnim koordinatama", proračunala je brojeve i saopštila im ih, "i pogodilo ga. Mora da je posredi ista stvar koja je raznela stražnji deo mojih sanki. Ljudi u Jedan Nula Pet nisu imali sreće koliko ja."
     Zavladala je tišina, isprekidana naletima solarnog statičkog elektriciteta. "Slušaj, Nika, ne shvatamo šta se događa. Kakva je to stvar?"
     "Do đavola, ne znam." Zastala je. "Ne, čekajte, to može biti samo jedno. Jasno je da mi nikada nismo napravili nešto slično. To je ogromno i liči na neku sferu koja je pala ovde. Mislim da je to u nekoj vezi sa Snarkom."
     "Snark nije ništa ostavio za sobom."
     "Jesmo li baš toliko sigurni u to? Ili je to možda bilo ovde odranije. Sećate li se onog signala koji je Snark spomenuo. Rekao je da je došao s Meseca? Možda je to ovo."
     "Možda. Slušaj, besmisleno je pričati o tome. Moramo da pošaljemo nešto što bi osmotrilo tu stvarčicu i tebe pokupilo. U ovom času jedino mi je to na pameti. Uzimajući u obzir sve ovo vreme koje smo u međuvremenu izgubili, mislim da ne možemo da ti pošaljemo nijednu letelicu čak i kad bismo bili sigurni da ne bi bila uništena."
     "Upravo o tome i ja razmišljam. Ostalo mi je oko pola sata." Nika je izgovorila ove reči ali nije mogla da poveruje u njih. Pola sata nije značilo ništa - malo duži telefonski razgovor, dužina programa dnevnih vesti.
     "Gospode, mora da postoji neki izlaz. Slušaj, čitav prednji kraj konstruisan je od delova koji su spojeni u blok. Zar ne bi mogla da odvojiš jedan od delova i dokopaš se boca?"
     "Sve se blokiralo još dok je vozilo imalo pravilan oblik. Pokušala sam da raspetljam delove, ali izgleda da to nije moguće."
     "Tih trideset minuta podrazumeva pokrete i rad. To je samo prosek. Zašto ne legneš i ne opustiš se?"
     "Nikada mi to neće poći za rukom. Mogla bih da uštedim dodatnih pedeset odsto na taj način ali, šta misliš, koliko bi brzo moj metabolizam mogao da se smanji posle ovakvog stresa?"
     "Pravo veliš." Ponovo je zavladala napeta tišina.
     Činilo se da tu i nema mnogo toga da se kaže. Prosta aritmetika je uvek imala jedno rešenje, bez obzira na to kako ste dolazili do njega. U kutiji s alatom nije bilo aparata za zavarivanje, tako da nije mogla da raseče metal na prednjem delu.
     Alfonzus je nešto zborio, ali ona nije bila u stanju da se usredsredi na glas. Sedela je i šarala pogledom po stenovitoj ravnici istačkanoj velikim kamenjem, unakaženoj kraterima, koja je počivala u usnuloj tišini bleštavog dana. A uskoro - za manje od sat vremena - ona će im se pridružiti. To je zvučalo tako neverovatno; samo par centimetara dalje, odmah izvan plastičnog šlema vladao je potpun vakuum, potpuna tišina, potpuna smrt. Ona je predstavljala mehur od pare i fluida, mošusa, oštrih i slanih ukusa, mišića, nagona i života. Samo ju je tanka koža odvajala od ovog sveta mira, a ubrzo će se i te razlike smanjiti.
     "Nika Amađi. Nika Amađi."
     "Još sam ovde."
     "Pokušali smo da smislimo nešto ali..."
     "Ali ništa."
     "Imaš li u sankama bilo šta što inače nije dozvoljeno? Nije po propisu, ali možda si ponela aparat za zavarivanje ili neko dodatno oruđe ili..."
     "Nisam."
     "Pa", usplahirenost se uvukla u njegov glas, "obazri se oko sebe. Možda ima nečeg..."
     "Čekaj." Nika je pomamno prebirala po svesti.
     "Nema nikakvih izgleda da poravnam prednji kraj tih boca s kiseonikom. Znaš i sam zbog čega sam odabrana da izvršim ovaj posao merenja - lagana sam i mala, štedim tako gorivo. Ne mogu nigde da se probijem na silu."
     "Čekaj... Nika, upravo smo primili poziv sa Zemlje. Došlo je do fuzione eksplozije u severozapadnom delu Sjedinjenih Američkih Država. Očito je da nije reč o ratu. Neka vrsta udesa."
     "Pa šta? Ne dajem ni pet para na to."
     "Mogli bismo..."
     "Umirem ovde, vi kučkini sinovi!"
     "Slušaj, Nika... Stvar je u tome što Zemlja traži od nas da nadziremo svaki vid saobraćaja u dubokom svemiru. U slučaju da bilo koja velika sila povlači nešto - no, nije važno. Bićemo prilično zauzeti ovde, ali ćemo ti pružiti svaku pomoć..."
     "Krasno, krasno. Najbolje je da umuknete. Pitam se... ova olupina ovde očigledno je brod - možda mogu da dobijem neku pomoć. Da provalim unutra. Pronađem..."
     "Pa sigurno, pokušaj nešto..."
     "To će me verovatno smesta ubiti. No, i to je bolje od... Iz ovih stopa krećem prema njemu."
     Isključila je vezu pre no što je stigao bilo šta da kaže. Da hoda do tog mesta - ne; potrčala je, znajući da razlika u potrošnji kiseonika ne može biti velika. Osetila je bujanje energije, ubrzavanje pulsa. Bilo je dobro ponovo osetiti tle pod nogama, biti slobodan, prestati padati kao bespomoćna ranjena ptica.
     Toliko se zanela, toliko je poverovala da ona bakarna stvar nudi spasenje da je bila potpuno nepripremljena kada je naglavce uletela u ništa. Nos joj je tresnuo u vizir na šlemu, osuvši ga smesta sićušnim crvenim kapljicama krvi. Pala je zapetljavši ruke i noge.
     Sela je i zatresla glavom. Nešto joj je zujalo u uhu; njen životni sistem izveštavao je o krvarenju. Napipala je komande na stražnjem delu šlema i traka unutar njega prinela je ustima duž jedne petlje pilulu za zgrušavanje krvi. Progutala ju je, popila malo vode i predahnula kako bi sredila misli.
     Bilo je teško usredsrediti se na stvari. U glavi joj je bubnjalo, a u ustima je osećala ukus zdrobljene pilule. Sudar je uništio onu poletnu odlučnost u njoj ali je ipak uspela da natera sebe da ustane.
     Najpre je pomislila da se saplela, ali ne - u prašini su se videli tragovi na mestu gde se stropoštala nauznak. Mora da je udarila u nešto. Ali ovde nije bilo... ničega...
     Koraknula je napred, posegnula rukom i osetila nesumnjiv otpor naspram dlana. Krenula je nukom gore i dole, a zatim i nekoliko metara u svaku stranu. Nešto nevidljivo - gotovo da se glasno nasmejala na tu pomisao - pružalo je otpor njenoj ruci. Ne, nije joj pružalo otpor već je naprosto bilo tu. Čvrsto, jedan zid. Povukla je ruku i zagledala se u dlan. Imao je neobičan, šaren izgled; grudvice mrke i narandžaste boje prekrivali su crnu plastičnu površinu.
     Delom iz predostrožnosti, ali uglavnom zbog toga što je morala da radi nešto dok je pokušavala da razmišlja, Nika se okrenula i uputila se prema sankama. Nevidljivi zid nalazio se na najmanje od sto metara udaljenosti od kupole i ona je počela da sluti šta je posredi. Došavši do sanki odabrala je jedno dugačko parče cevi, koje se odlomilo prilikom udara, a zatim se vratila do zida. Gurnula je cev napred, dotakla njome zid i čvrsto je uprla. Ne, to nije bio čvrst zid. Mogla je da oseti neobičan mekan otpor; cev se polako probijala zaustavivši se kada više nije mogla da je gura dalje. Čvrsto ju je držala iščekujući. Činilo se da se ništa ne događa. Posle nekoliko trenutaka povukla ju je.
     Vrh aluminijumske cevi bio je zamrljan, nejasan. Istopio se. Ova prepreka je na neki način zagrevala sve što bi bilo gurnuto prema njoj.
     Uprkos nestrpljenju osetila je iznenadan hladan strah. Držeći cev nasuprot postojanom otporu okrenula se i stala da korača. Ovaj nevidljivi zid nije imao kraja. Posle tri minuta hodanja zaustavila se i pogledala unazad. Njene stope su opisivale velik blago savijen luk, s kupolom kao središtem. Žmirkala je zbog znoja, osećajući kako joj štipa oči i žudela da ga otare. Činilo se da joj ništa drugo ne preostaje nego da produži dalje. Hodala je sledeći krivinu nevidljivog zida sve dok nije dospela do jednog stenovitog ispusta u podnožju brda. Nije bila ni za dlaku bliže kupoli, a minuti su isticali.
     Okrenula se i pošla natrag prema sankama, saplićući se po sivom razbacanom kamenju. Izvesnost beše sumorna. Znala je da nikada neće uspeti da se domogne kupole, da nikad neće pronaći nešto što bi moglo da joj pomogne. Pomoć je bila daleko. Nije bilo načina da dođe do rezervnih boca, čak i pod pretpostavkom da neke od njih nisu bile probušene.
     Dotad nedoživljeno osećanje užasa i očajanja uskrslo je u njoj dok je gledala polomljeno svemirsko vozilo. Tuđe. Neprijateljsko.
     Ponovo se saplela, podigavši prašinu - da li je ovo bio prvi znak gubitka kiseonika? Ujela se za usnu. Rekli su joj da najpre dolazi do pojave viška ugljendioksida; njena pluća će pre reagovati na to nego na nedostatak kiseonika. Zakoračila je preko ivice jednog malog kratera. Poveći kamen otkotrljao se unutra, narušivši ivicu s jedne strane. Oslonila se na taj kamen i pronašla zgodno mesto za sedenje. Primetila je da dahće. U dahu joj se osećao gorkokiselkast ukus. Nadala se da je to znak umora, a ne nečeg goreg. Koliko joj je još preostalo? Proverila je vreme i pokušala da proračuna stopu utroška vazduha. Ne, nije mogla da se pouzda u to. Trčala je, radila - moglo joj je ostati neko vreme između deset i dvadeset minuta.
     Sećala se predavanja i dijagrama o umiranju zbog nedostatka kiseonika. Delovali su joj daleko i nestvarno. Prskanje kapilara, naprezanje srca - samo reči.
     Namrštila se. Nije se ništa dalo uraditi. Možda je najbolje sedeti tu, trošiti vreme i čekati smrt. Ionako je to zaslužila, jer uvek je samo čekala da joj se stvari dogode. Da je ustala i otvoreno rekla da ne želi ovaj posao, oni je ne bi poslali ovamo. Istina, njeni letački refleksi bili su izvrsni, bila je lagana - sve su to oni proverili, i još štošta. No, ona je uvek osećala nekakvu nelagodnost, kao da joj je nedostajao neki talenat koji su drugi posedovali. Možda proste mehaničarske sposobnosti - ona je istini za volju bila elektronski tehničar, a ne mehaničar.
     Ali bila je stručna; mogla je da sa visine uoči verovatna nalazišta vode i da vešto pilotira oko njih radi boljeg uvida. Bila je mlada, izdržljiva i pouzdana. Tako je započela s letovima, navikla se na njih, dolazeći i odlazeći po vlastitom nahođenju sa toplim samozadovoljnim osećanjem da je slobodna da putuje po jednom svetu dok su drugi provodili dane unutar tesnih laboratorija, ukopanih deset metara duboko ispod mesečeve sive kože.
     Bilo je lako opustiti se u svakodnevnom radu, baš kao što je bilo savršeno prosto savladati akrobatiku sanki, zapamtiti šarene zelene karte, pripremiti se.
     Preći pola miliona kilametara, rekla je svojim roditeljima, da bi bila zaključana unutra? Videti tako malo od ovih hladnih, grubih tajni oko sebe, ne doživeti avanturu? Tako je ona mislila, osećajući se čarobno i zaboravljajući na opasnosti.
     Isto se dogodilo sa Tošijem tamo na Zemlji, pre svega ovoga. Naprosto je sedela sigurna u svoj položaj, sigurna da Alisa ne predstavlja nikakvu pretnju, a ta devojka joj je otela Tošija kao od šale. Dopustila je da ga Alisa uzme, jer joj je bilo lakše da ćuti, osmehuje se i bude prijazna. Na isti način je prihvatila ovaj posao, i sada je trebalo da umre zbog toga, da ispusti dušu zato što je ustuknula pred žestinom sukoba, zato što nije mogla da podnese ono nervozno stezanje u stomaku...
     Polako, veoma polako, ustala je. Jedna zamisao tek joj je zaiskrila, no kada ju je obrnula nekoliko puta u svesti ona postade stvarna.
     Ali da li je bila sposobna da podigne sanke? Nikada to nije pokušala. Da li je postojao neki način da se to učini? Alfonzus bi trebalo da zna za to; oni su imali više iskustva u tim stvarima, mogla bi da ih nazove i priupita - smešno, ne, nije bilo vremena za to. Okrenula se i stala ravnomerno i obazrivo da korača, štedeći snagu. Prašina je škripala pod njenim čizmama dok je prilazila sankama, napeto ih posmatrajući.
     Tamne senke skrivale su neke pojedinosti, no ona beše ubeđena da zglobovi odbojnika iza sedišta nisu oštećeni. Sanke su bile tako načinjene da se mogu brzo rastaviti: komponovane od modula koji su se odvajali radi održavanja.
     Da ih podigne? Nemoguće. Težile su bezmalo hiljadu kilograma. Nika se dade na posao. Razmrsila je mrežu cevi i spletove žica i odvojila veći broj boca sa zalihama vazduha. Radila je brzo i metodično, odmerenim pokretima, čuvajući snagu. Svaki ventil je bio čvrsto postavljen, svaki podupirač sklopljen. Zglobovi odbojnika škljocnuše i sanke se raspolutiše na dva dela.
     Točkovi za prizemljenje bili su beznadežno smrvljeni, no prednji odeljak sanki bio je lakši od preostale dve trećine; motor na jonski pogon činio je najveći deo mase sanki.
     Nika je obišla sanke i došla do zgužvanog blatobrana gde je pronašla dve valjane držalje. Čak i ovako naherena, pri niskoj gravitaciji, mogla je da pronađe dobar oslonac za noge, razgrnuvši pokrivač praha ispod čizama. Namestila se, čvrsto stegla rukama i povukla. Izgledalo je da deo od sanki odoleva, zakočen malom izbočinom, a onda je skliznuo, krenuo po prašini. Zastenjala je povukla, a ono je kliznulo još malo. Prašina je bila dobro mazivo i teret je klizio po nekoliko metara na jedno potezanje.
     Postepeno je napredovala prema padini. Komad sanki je ostavljao neravan trag u braonkastoj prašini i ona uhvati ritam - jednom bi potegla, načinila dva koraka, rasterala prašinu kako bi mogla da ima dobar pogled na kamenje ispred svojih nogu, a potom ponovo potegla. Ruke i noge su se naprezale, a leđa su je bolela. Vazduh je počeo da joj se kvari, vijugajući kroz njen šlem nošen sopstvenom težinom. Bila je to duga, iscrpljujuća borba da se dospe do nevidljivog štita, ali svaki korak ju je primicao njemu i posle izvesnog vremena zapala je u euforiju u kojoj joj se ovaj komad sanki činio lakšim. Gotovo je pomislila da može da čuje zvuk metala koji je strugao preko stena, pomešan sa škripanjem prašine pod nogama.
     Trebalo je da nazove Alfonzus. Trebalo je da znaju šta je radila. Ali oni će pronaći kupolu bez obzira na to da li će stići do nje na vreme ili ne. Bila je potpuno sama; život joj je zavisio isključivo od vlastitih napora.
     Do trenutka kada je dosegla nevidljivu prepreku Nika je teško disala. Lupila je u nju, pritisnuvši nos o vizir. Prisetila se okrvavljenog nosa i po prvi put postala svesna ugrušaka krvi u svojim nozdrvama. Izgledalo je kao da se to desilo pre godinu dana.
     Zaustavila se i osmotrila boce s vazduhom, odmah eliminišući one sa očiglednim rupama i probijenim šavovima. Na jednom kraju nalazile su se dve koje su izgledale netaknute, ali ona nije uspevala da razazna merne instrumente jer ih je obavijao iskrivljeni metal. Zastavši za tren, koliko da proceni situaciju, odvojila je jednu polugu i uklinčila je pod komad sanki. Nalegavši se na nju pribila je prednji deo sanki uz nevidljivi štit.
     Nije mogla da bude sigurna da li će ovo dejstvovati. Aluminijumska cev se topila, ali sanke su sadržavale čelik i legure za koje to nije moralo da važi. Nalegla je na polugu pritiskajući uz zid onaj deo sanki koji je bio najbliži bocama. Pri većoj gravitaciji ne bi bila u stanju da podigne sanke čak ni uz pomoć poluge, ali u uslovima niske gravitacije to je bilo moguće. Ramena su joj sevala od bolova.
     Hitre strelice plamena zasuše joj leđa. Nije mogla da zapazi nikakvu promenu kod odbojnika, ali onda on skliznu malo ulevo. Podesila je oslonac, pomerila polugu da bi poduprla težinu sanki i tada primetila kako jedna tamna tečnost polako curi naniže sa mesta gde su sanke dodirivale zid. To mora da je bio tečni metal koji se slivao niz površinu štita. Nika potisnu polugu napred pojačavajući pritisak.
     Posle nekoliko trenutaka prednja strana sanki poče da se magli i spaja. Iskrivljeni metal ugnuo se na jednoj tački, a zatim i na drugoj. Polako, mukotrpno, tanak potočić tečnog metala stao je da se sliva niz površinu nevidljivog štita. Iz njega je izbijala retka siva para. Tečan metal sakupljao se u raštrkanim baricama po prašini. Sanke se ponovo nagnuše - Nika je svaki put podešavala ravnotežu, iskošavajući polugu u povoljniji položaj i održavajući pritisak.
     Kroz izmaglicu znoja koja se hvatala na njenom viziru, procenjivala je promenu težine komada sanki i nastojala da joj parira. Vazduh je postajao gust i težak. Morala je da se bori kako bi usredsredila pažnju. Povremeno je bacala pogled na ukopanu bakarnu kupolu. Pre samo sat ili dva, nije videla ništa slično tome, nije ni slutila da će nabasati na nešto tako čudno i tuđinsko usred selenografskog premeravanja. Ako se ikada izvuče iz svega ovoga, neizostavno će otkriti šta je bila ova kupola i zbog čega se oko nje prostirao ovaj štit. Možda su njeni odbrambeni sistemi dejstvovali sporadično, ne znajući šta čine.
     Sanke su se ponovo nagnule na levu stranu i ona hitro pomeri polugu da bi ih održala u ravnoteži. Sada je tečni metai tekao u postojanom potočiću; iznad sanki uobličio se oblak pare. Iskrivljni metal postepeno je popuštao, mreškao se i nestajao; u jednom brzom naletu poslednja prepreka do boca s kiseonikom istopila se i iščezla.
     Nika je odbacila polugu i grozničavo se uspentrala na sanke. Dohvatila je boce s kiseonikom, ali su one odbile da se pomere. Nagnula se povrh njih, osećajući kako joj je krv iznenada jurnula u glavu.
     Mučila se da razbistri pogled. Jedna cev bila je pritisnuta uz boce, prikivajući ih za ležišta. Uzalud je gurala cev, pokušavajući da je pomakne. Bila je zaglavljena.
     Smandrljala se niz stranu sanki i dograbila onu polugu. Ako bi ih pritisnula uz jedan kamen - eno, tamo se nalazio jedan - i nagnula sanke, tako; da, opet su se uzdigle, izlažući onu cev nevidljivom zidu. Uklinčila je polugu na pravo mesto i zaobišla sanke, dospevši blizu štita odakle je mogla da upotrebi težinu svog tela da bi ih još malo nagnula. Zapela je iz petnih žila; sanke su donekle popustile, a onda je cev nalegla na štit. Ruke su joj bile čvrsto pritisnute na cev i mogla je da vidi kako joj desni zglob biva lagano potisnut prema štitu. Težina sanki pomerila se još malo dalje i pričvrljila joj ruku.
     Morala je da donese odluku - da ispusti cev i pokuša sve ispočetka ili da pusti da zagrevanje deluje u isti mah na cev i na njenu ruku. Cev je bila vrela; videla je kako se para diže od nje dok se metal topio. Pomakla je ruku koliko je to bilo moguće da bi umanjila pritisak ali nije mogla da je oslobodi.
     Čekala je; još jednom je podesila oslonac za noge, ne skidajući pogled sa cevi. Njene čvrste ivice počele su da se zamućuju i stapaju. Nije ništa mogla da oseti u svojoj desnoj ruci. Nika je pokušala da pokrene prste i kao nagradu osetila je blag bol. Oduprla se što je jače mogla i povukla cev. Ona polagano popusti, odvajajući se od nevidljivog zida. Jedna boca s kiseonikom iskoči, oslobođena iz svog ležišta pod pritiskom.
     Brektala je. Zgrabila je bocu koja se kotrljala niz sanke i otvorila bezbednosni ventil. Na smrvljenom čitaču nije se dala zapaziti nikakva promena. Postavila je prst na brizgaljku i nije osetila nikakav pritisak. Boca beše prazna. Ne razmišljajući, ne dopuštajući sebi da zapadne u očajanje, posegla je za drugom bocom.
     Ona cev ju je još pritiskala u ležište ali je Nika nekako izmigolji i ova, oslobođena, iskoči iz ležišta. Šta je tu je, pomisli ona. Više nije postojala nijedna boca koja nije bila probušena. Nika je otvori i vide kako brojčanik mernog instrumenta pozitivno reaguje. Bez oklevanja zavitlala ju je u ležište na svojim leđima mahinalno prikopčavajući spojnice za dovod vazduha.
     Mlaz vazduha zapahnu je u hladnoj postojanoj bujici. Klonula je na komad sanki ne mareći za nevidljivi štit, niti za oštar metal koji ju je žuljao čak i kroz ovo odelo. Iznad nje se širio sjaj sunca. Boca joj je valjala barem za tri sata. Ako bude počivala i mirovala Alfonzus bi možda i mogao da se probije ovamo.
     Nešto ju je peckalo oko zgloba i ona podiže desnu ruku da bolje pogleda. Na pozadini boje rastopljene plastike širila se crvena mrlja.
     Ono peckanje preraslo je u tup, pulsirajući bol. Dok je tako posmatrala, krv se slivala niz zglob prema laktu. Ležala je potpuno nepokretno. Krvarila je u slobodnom prostoru. Odelo joj je čvrsto prianjalo uz kožu, tako da ostatak tela nije odmah mogao da oseti pad pritiska.
     Pred njenim očima u krvi joj se obrazovala mala grupa mehurića koji su se lagano rasprskavali. Tanak pramen pare uzdizao se od njene ruke usled isparavanja krvi.
     Ošamućeno je zurila. Izlaganje vakuumu značilo je sigurnu smrt. Koliko je to trajalo? Nagli pad pritiska mogao je da izazove vodoničku narkozu. Koliko dugo? Jedan minut, dva? Duboko je udahnula vazduh koji beše dobar. Svest joj se razbistrila i ona ponovo skrenu pogled ka kupoli. Izgledalo je kao da se ova nadnosi nad njom.
     Krv nasuprot metalu. Život nasuprot mašini. Podigla se na noge i skotrljala se niz sanke. U ušima joj je pucketalo; krvni pritisak je opadao. Do ostatka sanki delilo ju je stotinu metara. U njenoj priručnoj torbi s alatom nalazila se traka, organski zaptivači - nešto što je moglo da zatvori ranu.
     Načinila je jedan korak. Horizont se ludački okretao i ona umalo ne izgubi ravnotežu. Sto metara, korak po karak. Usredsredi se na jedan, samo na jedan. Korak po korak.
     U ušima joj ponovo zapucketa, ali sada se već kretala. Skerletne kapljice poprskaše prašinu. Bol se preobrazio u žestoko vrelo probadanje.
     Klonula je i odmah povratila ravnotežu. Ispravljajući se u trenu je bacila brz pogled unazad. Tiha i bezlična kupola čučala je iznad nje. Za manje od jednog sata učinila joj je sve ovo, dovevši je na sam rub; možda je mogla još i više. No ona je konačno postala gospodar svog života. Nije imala nameru da naprosto dopusti stvarima da joj se dogode. I prokleta bila ako sada treba da umre.









4.
     Gospodin Ičino je odložio kesu s ručkom i legao na travu, koja je ovde rasla u bokorima. Podmetnuo je ruke pod glavu i zagledao se u baldahin koji je tvorilo ogromno biberovo drvo čije je lišće blago šumelo na tihom podnevnom vetru. Žute mrlje sunčeve svetlosti skakale su i poigravale, šarajući mu lice. Gospodin Ičino je osećao unutrašnji spokoj - posledica odluke koju je doneo i koja je već bila iza njega. Naslućivao je da je Najdželov telefonski poziv iz Hjustona imao za cilj da ga spreči u dostizanju te konačne tačke, i odvrati ga od odlaska u penziju. Ali, ako je to bilo posredi, onda je Najdžel zakasnio. Pismo gospodina Ičina sada se već probijalo odgovarajućim kanalima, i u roku od masec dana on će biti oslabođen preispoljne napetosti koju je osećao radeći ovaj posao. Moći će tada unekoliko lagodnije da proživi godine koje su mu preostale. Koliko je to godina tačno moglo da bude beše pitanje od nevelikog značaja, premda učestalost slučajeva oboljenja od zagađenosti nije ništa dobro obećavala. On nikada nije pušio, vodio je računa o ishrani, tako da...
     "Žao mi je što kasnim", dopro je Najdželov glas odozgo.
     Gospodin Ičino lenjo žmirnu i odagna misli. Klimnuo je glavom. Najdžel sede pored njega.
     "Treba đavolski mnogo vremena da bi se došlo ovamo od aerodrama."
     "Shvatam."
     "Prezalogajio sam nešto uz put", reče Najdžel pokazujući glavom na Ičinovu papirnatu kesu. "Hajde ti, jedi."
     Ičino se pridiže u sedeći položaj i pažljivo razmota hartiju sa sendvičem i povrćem. "To znači da nisi ni imao nameru da ručaš ovde."
     "Ne", Najdžel mu uputi pogled sa izrazom snebivanja. "Kada sam te nazvao, morao sam imati neki razlog da te zvučam iz LMP-a. Nisam želeo da me neko prisluškuje ili da se pita o čemu to nas dvojica razgovaramo."
     "A o čemu je reč?"
     "Pa, kao prvo, tvoje predviđanje se nije ispunilo."
     "Kako?"
     "Nasa namerava da zadrži operacije u oblasti Mora Marginis u tajnosti koliko god je to moguće. Upotrebiće polovnjake kao što sam ja - primorana je na to. Nema toliko mnogo mladih tipova koji su obučeni za različite stvari."
     "Cilindrični gradovi su previše specijalizovani?"
     "Tako Nasa kaže."
     "To zvuči kao slab argument."
     "Te stvari nisu neizostavno logične. Posredi je politika."
     "Stara garda."
     "Kojoj, hvala bogu, i ja pripadam."
     "Jesi li bio uspešan?"
     "Jesam", Najdžel se osmehnu zadovoljno. "Imam dosta petljancije sa kompjuterizavanjem interfejsa i sličnog sranja."
     "Ta materija ti je dobro znana."
     "Ne i dovoljno, prema mišljenju stručnjaka."
     "Stručnjaci bi hteli da sami pođu gore", promrmlja gaspodin Ičino jedva čujno.
     "Tako je. Video sam da se tamo odvija pravo gušanje. Morao sam da budem obazriv, da se ne okliznem na krv."
     "Pa ipak, preživeo si."
     "Naplatio sam puno starih dugovanja."
     "Zaveštanje gospodina Eversa." Najdžel se lukavo isceri.
     "Nikada ti nisam iskreno dao za pravo zbog onoga", reče gospodin Ičino obazrivo.
     "Ni ne dičim se time." U Najdželov glas se uvukao kolebljiv predostrožan ton.
     "Svi smo posredno sudelovali u zaveri, s ciljem da se prikrije istina."
     "Znam." Najdžel klimnu glavom s osećanjem nelagodnosti. "Ali to je bilo neophodno."
     "Da bi se zaštitila Nasa."
     "To je bio cilj iz prvog plana. No mene je zanimao cilj iz drugog plana - da se Nasa sačuva od napada ljudi sa strane, tako da joj ruke ostanu slobodne i dobije veći budžet. Novac za istraživanje Meseca."
     "I pokazalo se da je tvoj stav bio ispravan."
     "Pa..." Najdžel slegnu ramenima. "Veliki broj ljudi je zastupao isto mišljenje. Posebno kada je utvrđeno da je ona olupina bila čist nesrećan slučaj."
     "Da Mesečev budžet nije povećan, devojka ne bi letela onuda."
     "Da, krasan silogizam, zar ne? Logično dozla boga." Najdžel se nasmeja sa usiljenom veselošću.
     "Nisi baš ubeđen u to."
     "Ne."
     "Dobro je upalilo."
     "Ne volim laži. Ono je bilo ovako, ono je onako. I nikad ne možeš biti siguran - to je nevolja. Mi mislimo da bi političari, javnost, Novi sinovi i bog zna ko još, mi mislimo da bi oni bili užasnuti kada bi saznali da je Evers ispalio bombe na Snarka i oterao ga. Uprapastio nam je priliku. Do đavola, moglo je da se pokaže da je rizikovao rat. A jaka reakcija na to mogla je da opustoši Nasu tako da nikada ne bsmo došli u priliku da istražimo olupinu na Marginisu. Ali mi nismo znali da će se to dogoditi."
     "Nikada se ne zna."
     "Tačno, tačno." Najdžel je petljao rukama, pomerao noge, tražio udobniji položaj i sumorno zurio prema grozdovima ljudi koji su ručali u parku. Gospodin Ičino je osetio u ovom čoveku nekakvu neuravnotežnu napetost; znao je da Najdžel ima još nešto da kaže. Pokazao je prstom prema zapadnom horizontu. "Pogledaj."
     Podnevna razonoda. Strelovita lepršava letelica započinjala je skulpturu od oblaka. Pilot je odsecao, kresao, istiskivao i rezao šniclasti, beli kumulus. Pomolilo se jedno biće: zmijast rep preuveličana peraja, čvoraste lopte od pamuka umesto nogu. Događaj je bio majstorski vremenski planiran - dok je letelica prestrojavala preostale oblake na zamišljena mesta, oblikujući rilasto lice, oči su zloslutno potamnele. Očne lopte su se proširile i poplavele, a između njih je odjednom sevnula račvasta munja, pridajući zmaju boje alabastera iluziju životnosti. Već u sledećem trenu jedan zid gromova prepolovio je zver na dva dela, uskovitlavši zagasite oblake. Prasak gromova prolomio se parkom. Iznad Los Anđelesa stala je da pada kiša obavijena izmaglicom.
     Kada je gospodin Ičino ponovo pogledao Najdžela, mogao je po njegovom novom položaju da primeti kako je napetost u njemu popustila. Umesto nje ukazivao se Najdželov uobičajani entuzijazam.
     "Saznao si još nešto?" upita gaspodin Ičino.
     "Puno toga", reče Najdžel odsutno. "Ili tačnije, gomilu negativnih rezultata."
     "O Vaskou?"
     "Tako je. O dagađaju Vasko, kako su ga nazvali. Ne možeš ga nazvati bombom, jer je niko tamo nije bacio. Bila je ukopana gotovo kilometar duboko u stenovito tle. Mora da je iznosila blizu trideset megatona. Čisto fuziono punjenje."
     "Čuo sam da je radijacija bila mala."
     "Iznenadujuće mala, da. Čistija od bilo koje nama poznate bombe."
     "Nije naša?"
     "Ne, zasigurno nije naša. Zvanična verzija glasi: većina stručnjaka smatra da je to bio ljudski udes, ali nisam sreo nikoga ko bi to shvatio ozbiljno. Ne, stvar je tuđinskog porekla. Aktivirana je iz olupine na Marginisu u istom trenutku kada ju je letelica za premeravanje terena Jedan Nula Pet nanjušila."
     "Ali zbog čega? Ako je olupina pomislila da je napadnuta..."
     "Ne traži red u svemu tome. To je neispravan brod i tačka. Umalo što nije pogodio onu devojku, zatim je oborio Jedan Nula Pet, a neko njegovo unutrašnje ustrojstvo izazvalo je eksploziju na Vaskou. Fuziono sredstvo se nalazilo tamo, verovatno uskladišteno u nekom arsenalu ili bazi, slušaj, sve je to pričam ti priču, jedna gomila nagađanja. Malo toga znamo u šta bismo se mogli zakleti."
     "Zar ljudi koji rade na olupini nisu u opasnosti ukoliko tako malo znaju o uzrocima razaranja?"
     "Pretpostavljam da jesu, premda olupina ima svoju slepu stranu - brdo na kome se nalazi zaklanja najveći deo neba u tom pravcu. Zahvaljujući tome, ona tri momka su na vreme stigla do devojke. Preleteli su šatlom na maloj visini iznad mora Krizijum, spustili se sa druge strane brda i pešice ga obišli. Olupina očigledno ne puca ni na šta na tlu. Tako su je izvukli. Bila je u šoku, ali se kasnije oporavila."
     "Nisu pokušali da probiju tu nevidljivu opnu."
     "Nije bilo svrhe. Baram ne u tom času. Neki fizičari su se od onda dosta bavili tim fenomenom. Vele da je elektromagnetsko polje visoke frekvencije, s neverovatnom gustinom energije - ali nisu uspeli da reše zagonetku."
     "Ah." Najdžel ga hitro pogleda preko ramena. Gospodin Ičino se osmehnu. Vetar je mreškao lišće biberovog drveta, mrmoreći parkom i hujeći pokraj njih. "A šta si ti naumio, Najdžele?"
     "Zar sam toliko providan, a?" reče on suvim glasom.
     "Znaš da odlazim u penziju. Ne mogu više da se zlopatim s tim zagonetkama."
     "Znam ali..."
     "Nadam se da ne misliš da ćeš me nagovoriti da promenim odluku."
     "Ne, tako glup ne mogu da budem. Ali mislim da grešiš što se ne uključiš u ovo."
     "Kako?"
     Najdžel živahno poskoči napred. "Pročitao sam prvu verziju studije o krateru u Vaskou. To je jedna mamutska rupa oko koje je predeo opustošen u radijusu od sedamdeset i pet kilometara. No, tu prestaje detektivski posao. Šta god da je smestilo ono fuziono sredstvo iščezlo je."
     "Naravno. Tamo ne može ništa da se sazna. Jedino moguće istraživanje mora se izvršiti na Mesecu."
     "Možda, možda", reče Najdžel opušteno. "Ali pretpostavimo da je nešto ipak bilo uskladišteno na Vaskou. Zbog čega? Lakše je uštedeti na opremi ako se nalazi na Mesecu."
     "Osim ako ne radiš na Zemlji."
     "Tačno. No mi ne raspolažemo nikakvim pokazateljem koliko bi ta olupina mogla biti stara. Verovatno da je odranije imala neku vrstu kamuflaže, tako da je niko nije opazio prilikom pretraživanja Marginisa. Ali ako se olupina dugo nalazi tamo, nameće se pretpostavka da je na Zamlji bilo operacija i u drevna vremena."
     "A ti bi želeo da potražiš tragove toga."
     "Ah, da..."
     "Zanimljivo."
     "To je naprosto stvar mesta na kome ćeš se penzionisati."
     Gospodin Ičino mu uputi pogled pun čuđenja.
     "Pa, recimo da provedeš izvesno vreme tokom ove zime u predelima severnih šuma." Najdžel raširi ruke i slegnu ramenima. Bio je to gest koji je izražavao pomešana osećanja poštovanja i dečačkog začikavanja. "Da proveriš postoji li tamo nekakvo predanje o neobičnim aktivnostima."
     "Zvuči neobično."
     "I jeste neobično."
     "Da li iskreno misliš da tu ima makar malo realnih izgleda na uspeh?"
     "Ne. Ali mi nismo realni. Mi se bavimo odgonetanjem onoga što je blisko neodgonetljivom."
     "Najdžele." Gospodin Ičino se naže napred iz svog zazen položaja i dotače Najdželov ručni zglob. Oči ovog čoveka imale su ozbiljan i uzbuđen izraz. U toj dinamičnoj napetosti bilo je nečeg što je gospodin Ičino prepoznavao kod sebe pre mnogo decenija. Najdžel je, konačno, bio deset godina mlađi. "Najdžele, želim da okončam sve ovo. Ovde nemam mira."
     "Ako bi se potrudio, mogao bi da dobiješ posao na olupini u Marginisu."
     "Ne. Starost, neiskustvo - ne."
     "Neka bude tako kako ti kažeš. Ali mogao bi da doprineseš ukoliko bi pročitao onu studiju koju sam ti spomenuo - možda bi se tu nešto moglo iščeprkati - neki trag, nagoveštaj - ne znam ni sam šta."
     "Nasa će to otkriti."
     "U to nisam sasvim siguran. Ali čak i ako im to pođe za rukom - možemo li verovati da će nam preneti informaciju? Posebno ako se uzme u obzir činjenica koliko su Novi sinovi moćni u ova vremena."
     "Shvatam." Izraz lica gospodina Ičina odavao je odsutnost, duboku usredsređenost pažnje. Liznuo je usne. Obazreo se po tihom parku gde je vazduh u daljini treperio od letnje vreline. Primetio je da je Najdžel postupio mudro, dao mu je vremena, kako bi reči i dokazi duboko utonuli u svest. Ipak, gospodina Ičina je mučila neizvesnost. Pasmatrao je ljude koji su tumarali ili obedovali unaokolo. Bili su raštrkani po smaragdnom travnjaku, a razmaci među njima govorili su o stepenu potrebe za ličnim mirom. Kancelarijski službenici, čitači novina, odrpanci, dobrostojeći građani, postariji ljudi, studenti, samrtnici, svi su se oni izlagali ovom nemilosrdnom suncu. Stazom poplačanam velikim ravnim kamenjem dolazili su poslovni ljudi, uvek u parovima, uvek zaneti u razgovor, uvek duhom odsutni, uvek ozbiljno idući na neko drugo mesto. Opšte mesto. Obično. Činilo se tako nastranim razgovarati o tuđinskim stvarima usred ovog posvemašnjeg prosečnog sveta. Pitao se nije li Najdžel, ipak, suptilniji no što je izgledalo; nešto je u ovoj atmosferi omogućavalo gospodinu Ičinu da promeni mišljenje.
     "Pa, dobro", reče on. "Pristajem."
     Najdžel se osmehnu, a od uglova njegovih izvijenih usana raširi se neobuzdana dečačka veselost; ispunjeno predviđanje; obnovljena živahnost.









Šesti deo: 2018.









1.
     Najdžel je piljio u belešku na faksekranu:
     Položaj broj 7: (u blizini Mora Marginis
     8. oktobar, 2018.

     Za: Džona Nikolsa, baza Alfonzus
     OPERATIVNI IZVEŠTAJ
     Zadaci koji se obavljaju neprekidno u tri smene, s ciljem da se pronikne u sistem rada tuđinske kompjuterske mreže.
     Tim broj jedan. Prevashodni zadatak: inventarska pretraga korišćenjem neposrednih padataka. Dž. Tomson - analitičar
     V. Sandžis - elektronski tehničar.
     Tim broj dva. Prevashodni zadatak: prevođenje. Otkrivanje korespondencije sa zemaljskim jezičkim oblicima (kakvi su predikatsubjekt, ponavljanje slogovnih sklopova, itd.) u vizuelnim jezičkim odlomcima.
     A. Luis - lingvista
     D. Štajner - elektronski tehničar
     Tim broj tri. Prevashodni zadatak: opšti istraživački obrazac. Saopštavanje rezultata timova broj jedan i dva.
     N. Volmsli - stručnjak za kompjutarske i jezičke sisteme
     N. Amađi - elektronski tehničar
     Operacije će se izvoditi u kontinuitetu - dvadeset četiri časa dnevno, sedam dana u nadelji. Važni rezultati biće neposredno dostavljani Alfonzusu putem gustog laserskag snopa, reflektovanog od sinhronog satelita C, uvedenog u orbitu 23. septembra (multikanalni tip). Dato nam je na znanje da će Alfonzus rezervisati jedan kanal za direktnu vezu s Operativnom straživačkom grupom Kardenski u Kembridžu, radi tehničke i bibliografske pomoći u vidu nužnih sistema informacija.
     Ova komunikacija uspostavljena je po nalogu specijalnog kongresnog komiteta, formulisanom 8. septembra 2018. godine.

     (potpisao)
     Žoze Valiera
     Koordinator

     Najdžel skupi usne. U žargonu su se krile neke zanimljive pojedinosti. Osnovna zamisao grupe pretpostavljala je čvrsto jezgro sa široko utemeljenim sistemom podrške - najomiljeniji model teoretičara istraživanja. Tri tima predstavljala su to čvrsto jezgro. Mogao je već da predvidi muke koje će uslediti. Pritisak sa Zemlje biće teško podnošljiv.
     A najvažnija stvar: bio je određen da sarađuje s Nikom Amađi.
     Najdžel zamišljeno klimnu glavom i okrenu se od faksekrana. Hodnik beše pust. Odista, ceo glavni deo Položaja sedam delovao je gotovo napušteno, otkako je on stigao ovamo pre četiri časa. Glavnina osoblja beše angažovana na kopanju novih tunela. Najdžel krenu duž jedne dvorane cevastog oblika da bi konačno zastao pred shemom Položaja. Da, tamo na jednom mestu beše označen radni odeljak. Došao je do jednih vrata u kratkom nizu i ušao.
     Jedna vižljasta žena sedela je u uglu i nešto baratala elektronskom opremom. Soba beše zamračena kako bi se obezbedila maksimalna vidljivost dveju masivnih kamunikacionih konzola, koje su stajale nasuprot daljem zidu. Ovde se nalazilo nervno čvorište posla koji je valjalo obaviti. Ona žena nehatno podiže oči.
     "Zalutali ste?"
     "Moglo bi se reći."
     "Najbliža karta je... oh. Samo trenutak. Vi ste..."
     "Najdžel Volmsli."
     "Oh. Ja sam Nika Amađi."
     "Oh." Čudno, ali osećao je izvesnu nelagodnost.
     "Razumela sam da ćemo raditi zajedno."
     Ustala je i pružila mu ruku. Stisak joj beše iskren, nipošto zvanično ovlašan. Na licu joj je titrao izraz poluskrivanja, kao da je više osećanja vrilo u njoj nego što se probijalo na površinu.
     "Vi ste unutrašnji radnik."
     "Zar se to ne vidi po mojim telesnim proporcijama." Ljupko se naklonila, propevši se malko na prste, pri niskoj gravitaciji, i balansirajući na jednoj nozi. Njeno triko-odelo pripijeno uz kožu, nešto u toj kretnji, u naglašenom pregibu između tankog struka i bujnih kukova, ta savršena gracioznost, pogodili su ga bezmalo na fizički način. Liznuvši usne, osetio je njihovu suvoću.
     "Oh, da. Nije im potrebna olupina kao što sam ja, koja bi prodevala svoje truplo kroz te tunele."
     "Vi to ne biste mogli. Suviše ste krupni."
     "I suviše star."
     "Ne izgdedate tako."
     Najdžel promrmlja nešto učtivo u znak zahvalnosti i skrenu razgovor na jedan neobičan detalj u elektrolnskoj opremi, koji mu je privukao pažnju. Uviđao je teškoću koja im je stajala na putu. Znati nekog po čuvenju, zbog nečega što je taj uradio, podrazumevalo je određene rizike. Rad i dela drugih stvarali su svajevrstan oreol oko njih, koji je mutio jasnu sliku. Povremeno bi taj ugled-oreol umeo da bude koristan - na zabavama, gde ste, zahvaljujući njemu, mogli ljude da držite na odstojanju, ili kao posoban ključ za mesta gde se inače nije moglo ući. Ali taj oreol je bio lažan. Njegov je, na primer, poručivao da je on čuveni astronaut ili hrabar čovek. No, on nije bio u većoj meri to nego u bilo kom od tuceta drugih vidova sopstvenog ispoljavanja isto je važilo i za Niku. Znao je da je ona oštroumna žena, već dobro poznata posredstvom medija. Ona je verovatno bila nešto potpuno različito u odnosu na njegova, na spomenuti način stečena, predubeđenja. Pa, ništa za to: budući da mu suptilnost ionako nije bila jača strana, moraće da prokrči prolaz kroz te iluzije.
     "Hrabro je ono što ste učinili", reče on odjednom.
     "Šta?" upita ona zbunjeno.
     "Kada ste bili oboreni."
     "Oh. To?" Gledala ga je pravo u oči, s osećanjem nelagodnosti. "To je naprosto bila stvar borbe za opstanak. Radila sam ono što bi i svako drugi učinio. Nije tu bilo nikakve hrabrosti."
     Najdžel klimnu glavom. "Sada možete da me pitate kako je izgledalo razgovarati sa Snarkom."
     Izraz zbunjenosti pređe preko njenog lica. A onda je najednom veselo eksplodirala i potapšala ga po ramenu. "Shvatam! Moramo da izvedemo to ritualno izvlačenje iz paukove mreže! Naravno." Razdragano se nasmejala i Najdžel oseti da mu je kamen spao sa srca. "Vrlo dobro, ja ću - kako vi kažete - zagrijati udicu?"
     "Tako je. Engleski nije vaš..."
     "Maternji jezik? Ne. Ja sam Japanka."
     "Tako sam i mislio." Pa ipak, pomislio je, nije imala ništa od one stidljivosti koju je očekivao. No i to je, takođe, bio deo neželjenog oreola.
     "A vaš prijatelj Snark?"
     "Rekao je da će nas naši stoni računari verovatno nadživeti."
     "To sam i ja čula. No, uvek je potreban jedan Luis Kerol da bi se dobio jedan Snark."
     "Da", reče on, naslućujući iza njenih osmehnutih vlažnih očiju, jednu ozbiljniju nameru. "Da, nije li tako?"









2.
     Gospodin Ičino je dremnuo malo, kasno popodne. Proveo je najveći deo dana osposobljavajući kabinu za boravak. Dok je radio, razmišljao je o Japanu. Slike iz vremena posete već su mu bledele. Otišao je tamo, nadajući se da će vaskrsnuti neke delove svog bića; umesto toga naišao je na čudnu parodiju Japana - što su znali njegovi roditelji.
     Možda su to bili nacianalni parkovi očuvanja. Njegova karta za Osaka park, uprkos visokoj ceni, obezbedla mu je pristup samo manjim delovima. Tamo su trave i lišće bili umrljani čađu, mrtvački sive boje. Veliko, veoma visoko drveće bilo je uvelo i prašnjavo. Nazvati ovo parkom ličilo je na hotimičnu šalu i gaspodin Ičino se ozbiljno naljutio. Umirila ga je tek jedna mlada žena, službenica, koja mu je usput prodala drugu, još mnogo skuplju kartu. Ona mu je otključala kapiju od kovanog gvožđa, na rubu ove sumorne šume u vreme predviđeno za dnevnu predstavu dresiranih slavuja. Njihova pesma iznenada mu se razlegla nad glavom, baš kada je prolazio preko žuboravog potoka. Magla je obavijala vrhove drveća u jaruzi, a gospodin Ičino je stajao u studenoj vodi do članaka, zapanjen zvonkom, veselom pesmom. Potom su na red došle ševe. Njihovi dreseri okupili su se na čistini pored potoka. Kavezi su bili postavljeni u jedan rad; sva vratanca su se istovremeno otvorila i iz njih je prhnuo oblak uzlepršalih ptica. Poletele su vertikalno naviše, a zatim su lebdele ispod lenjih oblaka, trepereći dugo svojim zvonkim glasovima. Manje ševe vratile su se ranije, neke su sletele u pogrešne kaveze; najbolje su se zadržale u vazduhu osamnaest minuta i nepogrešivo se vratile u svoja staništa.
     Nije mogao sebi da priušti mnogo poseta parkovima, te je proveo dosta vremena na gradskim ulicama. Žrtve zagađenja, koje su prosile po uglovima i u ulazima, uznemiravale su ga, ali nije mogao da odvrati pogled s njih. Zdravi su prolazili pored ovih stvorenja kao da ih ne primećuju, ali gospodin Ičino je često stajao na pristojnoj udaljenosti i posmatrao ih. Prisetio se reči svoje majke, izgovorenih u jednom sasvim drugom kontekstu - da gluvi podsećaju na glupake, a slepi na mudrace. Oni koji su jedva čuli u naporu da uhvate ono što su drugi govorili nabirali bi obrve, rastvarali usta, prevrtali očima, hereći glavu na jednu ili drugu stranu. Slep čovek bi, međutim, mirno sedeo, udubljen u misli, glave malo nagnute napred kao u meditaciji i zbog toga delovao prilično misaono. Video je u njima poluzatvorene milostive oči sa Budinih slika, kojih je bilo svuda unaokolo. Tiho su povušili čiri-čiri-gan, čiri-gan i jeli sasušenu soju i neglazirani pirinač - gospodinu Ičinu oni su izgledali kao jedini preostali prirodni ljudi na ovom haotičnom ostrvu ukvarenih gradova. Gospodin Ičino je plutao usred te uzavrele gomile, puštajući da mu vreme istekne, a onda se vratio u Ameriku. Shvatio je da nije Japanac, a ta istina ga nije malo kosnula. Osećao je srodstvo s ostacima krhkog prirodnog sveta u Japanu, ali to beše sve. Neobična logika, znao je to: izobličeni su mu delovali ljudskije od grubih, takmičarski raspoloženih zdravih. Ispraznio je džepove u njihove prosjačke zdele i poželeo da može da učini i više za njih. No, on je mogao da pruži jedino trenutnu zaštitu tim ubogaljenim bićima. Štaviše, u istinskom prirodnom svetu oni bi bili brzo uklonjeni. Pa ipak, onako šćućureni po dvoje, po troje, sklonjeni s puta pred ozbiljnim poslovima ovog sveta, izgledali su mu kao da su na neki način u dodiru s Japanom koji je davno poznavao - ili sanjao - i zauvek izgubio. Da, baš čudna logika.

     Ispostavilo se da je Komuna mnogih staza, ugnežđena u planinskom predelu Oregona, veća nego što je očekivao. Gospodin Ičino je već otkrio pet isprevrtanih koliba, brvnara ili šupa, u krugu od dve stotine metara udaljenosti od centra Komune. Budući da se imanje prostiralo još jedan kilometar duž rečnog korita vijugajući naniže prema zapadu, do Vilijameta, verovatno je bilo još mnogo toga.
     Osposobivši do kasnog popodneva jednu brvnaru za život osetio je želju da istraži Komunu, osmotri njene ruševine, njena sećanja. Dahćući na studenom vazduhu krenuo je niz padinu. Jeleni su već stigli da iscrtaju svoj složeni sistem isprepletenih tragova. Padina beše naborana kao staračko lice, no rane kiše su u međuvremenu raskvasile staze. Gospodin Ičino je pokušao da sledi tragove jelena, ali bilo je teško ići duž puta, zbog bezbrojnih malih odrona. Uputio se nizbrdo, prema reci. Ispred njega počivala je poluskrivena kupola Bakminster Fulera. Šta god da je ona nekad pokrivala, to sada više nije postojalo. Grede su bile od čvrste borovine ali spojevi bejahu zarđali i u stanju raspadanja; mnogi su bili srušeni.
     Ovo mora da je bila glavna brvnara, u kojoj je živeo patrijarh sa dvema nevestama. Ljudi u Deksteru, koji su mu iznajmili ovo mesto, bili su puni priča o usponu i padu Mnogih staza, među kojima su prednjačile glasine o seksualnim neumerenostima, koje su se pripisivale patrijarhu. Gospodin Ičino još nije imao jasnu predstavu o tome zbog čega su Mnoge staze propale posle dvanaest godina. Preovladujuća teorija glasila je da je patrijarh imao jedno otkrovenje previše o prirodi slobodne ljubavi. Kolale su priče da su počinjena neka ubistva, koja su podelila Komunu na frakcije.
     Gospodin Ičino se zaustavio kod kupole da bi predahnuo. Zarđala peć i nekoliko razbacanih mrkih boca svedočili su o trošnosti čovekovih rukotvorina. Malo dalje, blizu reke, nalazila se hrpa drvene građe, koja je ranije možda bila šupa, ili poljski klozet. Ovde je struja bila brza, a voda duboka i hladna. Rečno korito beše ispunjeno stenama i belucima svih veličina, a iznad jedne pritoke dizale su se visoke sedimentne stene. Pojedina stabla iza kupole morala su se izviti kako bi održala korak s obalom koja se odronjavala; njihovo razgolićeno korenje mestimično je dostizalo ogromne razmere kako bi se čvršće uhvatilo za tle.
     Gospodin Ičino je sve ovo netremično posmatrao, držeći ruke u džepovima. Obližnja, nekadašnja žitna polja bila su kamenita i negostoljubiva. Činilo mu se da su Mnoge staze propale iz ekonomskih razloga pre nego iz socijalnih. Jabuke i neke sorte žitarica mogle su se uzgajati na ovoj vrsti tla, ali on jednostavno nije mogao da shvati na koji način se ovde dalo živeti od poljoprivrede. Ljudi iz Dekstera govorili su da su ovde, u Mnogim stazama, živela dva romansijera i jadan slikar, te da je to verovatno bio glavni izvor prihoda.
     Gospodin Ičino krčio je put kroz natrulo lišće, ševrdajući ka brvnari u kojoj je živeo. Osmehnuo se. Ljudi koji su pripadali Mnogim stazama verovatno su bili gradska deca - (Deca? Prisetio se da su oni sada, po svoj prilici, bili njegovi ispisnici) - puni idealizma i osećanja krivice. Mogao se kladiti da su znali veoma malo o drvodeljstvu. Potporne grede u njegovoj brvnari bile su netačno postavljene, a klinaste spone nedovoljno utisnute. Ostatak brvnare ipak je bio u redu, što znači da su pri gradnji imali nekog ko je donekle bio upućen u zanat. Bila je to jedina preostala zgrada u kojoj se dalo boraviti, a i to uglavnom zbog toga što su je ljudi iz Dekstera s vremena na vreme popravljali, koristeći je kao lovačku postaju.
     Gospodin Ičino nije voleo lov, iako nije bio vegetarijanac. Mrzeo je prizore umiranja. Bilo je dovoljno uznemirujuće videti kakve je krupne posledice u šumi izazivalo već i samo prolaženje kroz nju. Nepoznati džin gazio je teškim korakom kroz krhku mrežu biološkog univerzuma. Gospodin Ičino posmatrao je duboku postelju vlažnog lišća, preko koje je prelazio. Svaki njegov korak rušio je jedan svet. Zaseci panj sakirom i odjednom će paničan roj mrava prekriti njeno sečivo. Pomeri trupac koji ti se isprečio na putu i topli razbuđeni daždevnjak iznenada će se naći usred zime - i uginuti. Šutni kamen, iskočiće žaba.
     Stajao je pokraj rečice kada mu je nešto neočekivano privuklo pažnju. Šuškanje lišća, jedva čujno pucketanje grančica. Nešto se kretalo duž druge obale rečice. Jedno debelo borovo stablo zaklanjalo mu je vidik. Gospodin Ičino je ipak mogao da nazre tamno obličje koje se provlačilo između drveća. Teško je bilo proceniti razdaljinu i veličinu u dubokim senkama ali oblik nije ostavljao mesta sumnji: bio je to čovek. Gospodin Ičino je pomakao list paprati, da bi imao bolji pogled, i u istom trenu ona prilika preko rečice stade kao ukopana. Gospodin Ičino zadrža dah. Učinilo mu se da je tamni oblik između drveća polako iščileo bez odgonetljivog zvuka ili naglog pokreta.
     Samo časak kasnije gospodin Ičino nije više mogao biti ubeđen da li je uopšte nešto video. Izgledalo mu je čudno da je čovek mogao iščeznuti tako tiho. Gospodin Ičino se na trenutak zapitao da li je odista nešto video ili je to njegova usamljenost izvodila trikove za njegave oči. Ali ne, nepobitno je čuo zvuk, u to je bio siguran.
     Pa, nije imalo nikakvag smisla sekirati se zbog senki u šumi. Odlučio je da to potisne iz svesti. No, dok se penjao prema brvnari, stalo je da ga tišti osećanje izvesne nelagodnosti i on ubrza korak.
     Ovde, dve stotine kilometara daleko od Vaskoa i duboko u priobalnim šumama Oregona, nije bilo nikakvih tragova eksplozije na Vaskou. Lokalno stanovništvo i dalje je raspredalo priče o pošasti, o tegobama, o rođacima i prijateljima pretvorenim u pepeo - no, gospodin Ičino bio je sasvim siguran da najveći deo toga ima sumnjivu podlogu. Kako je mogao da otkrije tragove za koje je Najdžel verovao da se nalaze ovde, među narodom toliko sklonom izmišljotinama.
     Preturao je po gradskim zapisima, preoravao male zatrpane biblioteke, razgovarao sa starijim osobama koje su odrasle ovde. Iz pojedinosti i hiperbola nije izvukao nijednu konkretnu ideju. Šta mu je valjalo dalje činiti? Zima će ubrzo doći i zarobiti ga ovde. Šta je mogao da učini? Gospodin Ičino zavrte glavom i s mukom se otisnu put brvnare.









3.
     Nika je dozvalila da je slaba Mesečeva gravitacija palako povuče naniže, kroz uzano okno. Držala je ruke iznad glave, jer nije bilo dovoljno prostora da ih drži uz bokove. Stopala su joj doticala nešto čvrsto. Pipala je čizmama unaokolo, sve dok na jednoj strani nije otkrila malu rupu koja je bila postavljena pod određenim uglom. Polako je izvijala telo sve dok nije uspela da smesti kolena u nju.
     Podigla je pogled. Glava Viktora Sandžisa pojavila se u okviru ulaza u tunel, na nekih šest metara iznad nje. "Možeš se spustiti" reče ona. "Samo polako. Nemoj se plašiti pada. Trenje zidova dovoljno je jako da uspori spuštanje." Šmugnula je u pobočni tunel i legla na leđa; poče se kretati napred tako što je zarivala pete i odupirala se palčevima o hrapavi plastični omotač. Kroz proziran materijal mogla je da vidi metal boje bakra od koga je bio sazdan sam brod. Posedovao je nekakav tup sjaj, stran svakom drugom metalu koji je Nika poznavala. Očito da je ta stvar jednako zbunjivala i metalurgiste, budući da još nisu uspeli da odrede naziv legure. Na svakih nekoliko metara zidovi su imali neobične nizove polukružnih spirala; cev je inače bila bez ikakvih obeležja. Nika je prošla pored jedne od sjajnih belih fosfornih oznaka koje je osoblje za održavanje nalepilo na plastičnu oblogu kada je u ovom delu broda uspostavljen pritisak. To je bilo jedino vidljivo osvetljenje u ovoj cevi; možda tuđinima ni toliko nije bilo potrebno. Tunel se ovde sužavao, sledeći nekakav neodgonetljiv obrazac. Nehotice je dotakla obrazom tavanicu i osetila iznenadan nerazuman strah od preteće težine broda. Dah joj beše isprekidan, vlažan i vreo. Sve što je čula bilo je vlastito ubrzano disanje.
     "Sandžis?" Umesto odgovora dopro je prigušen povik. Nastavila je da se probija i odjednom osetila kako joj se tlo pod petama izmaklo. Brzo se provukla kroz cev i dospela u kružnu prostoriju, koja je imala dva metra u prečniku. Hladnoća joj se uvlačila u noge i ruke dok je čekala Sandžisa. Na sebi je imala toplotno izolaciono odelo. Vazduh je valjano cirkulisao kroz tunel, ali brod se u termičkom pogledu nalazio u ravnoteži s površinom Meseca, na minus 100 Celzijusovih stepeni. Za vreme punih Mesečevih noći bilo je još hladnije, ali ih je termalna inercija broda štitila od ujeda studeni. Inženjeri nisu pristali da zagrevaju vazduh u tunelu niti da uspostave pritisak i u jednom deliću ove čudne mreže tunela izvan onoga što su smatrali apsolutno neophodnim. Niko nije mogao da zna kakve bi neželjene posledice mogao da ima vazduh na brod kao celinu, pa shodno tome i na ove plastične zidove.
     Sandžis se polako provukao kroz mali otvor i kročio u tesnu ovalnu sobu. "Šta je ovo?" reče on. Bio je to omanji vižljast čovek, crne kose i prodornih očiju. Govorio je tiho u crvenkastom sjaju koji ih je okruživao.
     "Stadion, u nedostatku nekog drugog imena", odgovori Nika. "Ova crvena svetlost dopire neposredno knoz zidove. Naši inženjeri ne znaju ništa o njenom poreklu. Upravo sada svetlost je u svojoj slabijoj fazi. Kasnije će se pojačati, a ceo ciklus se ponavlja u periodu od 14,3 sata."
     "Ah." Sandžis skupi usne.
     "Pretpostavka koja se nameće glasi da njihov dan traje 14,3 sata." Blago se osmehnula. "Ali ko će znati? Ne raspolažemo nijednim drugim pokazateljem, koji bi podupro takvo nagađanje."
     Sandžis se namršti. "Ali... jedna prostorija, tako savršano sferična. Ničeg drugog na zidovima. Za šta im je mogla koristiti?"
     "Prema mojoj teoriji, ovo je teren za odbojku u slobodnom padu, ili sušionica za donji veš. Možda je, ipak, posredi tuš, samo što ne znamo kako se pušta voda. Tamo gore ima jedna mrlja, koja čudno izgleda", pokazala je prstom na uglačani beleg iznad svoje glave, "ali od plastične mase koje je prekriva ne mogu da vidim šta je u pitanju."
     "Ova prastorija je tako mala. Kako bi bilo ko mogao..."
     "Mala za koga? Ti i ja smo ovde zato što smo doslovce minijaturni u poređenju s ostalim pripadnicima ljudske rase. Alfonzus te je angažovao specijalno za ovu priliku, zar ne? Hoću da kažem da si bio na Zemlji kada smo otkrili ovo. Uzeli su te zbog toga što si upućen u elektroniku, ali i zahvaljujući tome što možeš da gamižeš kroz ove tunele."
     "Da", čovek potvrdno klimnu glavom. "Bilo je to prvi put da sam pomislio kako je to što sam malen prednost."
     Nika je pokazala na rupu smeštenu na pola visine zida. "Sledeća etapa je najgori stiskavac na celom putovanju do kompjuterskog punkta. Hajdemo."
     Šmugnula je kroz ulaz i krenula duž srazmerno komotnog otvora. Prolaz se, međutim, naglo sužavao. Nika se skupila i prošla kroz taj deo tako što je ispustila sav vazduh, odgurujući se istovremeno iz sve snage petama. Ispred nje se nalazio proširen prostor, koji ju je privremeno oslobodio pritiska, a onda su se zidovi ponovo sužavali. Batrgala se i obrtala telo, nastojeći da stalno leži pljoštimice na nagnutom padu prolaza. Tunel ne samo da je ovde bio sužen već se i naginjao pod uglom od veoma nezgodnih četrdeset pet stepeni.
     Čula je za sobom prigušene zvuke Sandžisovog batrganja. Činilo joj se da se tunel sklapa oko nje i ona se upusti u beskrajni koloplet potiskivanja, vijuganja i ritmičnog obrtanja tela, odupirući se postojanom potezanju gravitacije i stisku zidova.
     Prolaz je postao gotovo nepodnošljivo tesan. Počela je da sumnja da je ikada do sada prošla ovuda. Vazduh je delovao strašno ustajalo. Brod ju je pritiskao svojim pretećim prisustvom poput masivnih mengela koje su istiskivale život iz nje.
     Zaustavila se noseći se mišlju da malo predahne, ali joj se činilo da ne može povratiti dah. Znala je da joj je preostao samo još delić puta, pa ipak...
     Nešto ju je udarilo u pete. "Hajde. Napred." Sandžisov prigušen glas bio je veoma blizu. U njemu se osećao prizvuk panike.
     "Polako, polako", reče Nika. Ako Sandžis izgubi živce naći će se u gadnom sosu. "Ne smemo da žurimo."
     "Požuri." Nika se oduprla petama o zid i potisnula napred. Ruke su joj bile iznad glave. Samo još jedan zaveslaj delio ju je od prolaza iznad nje. Lagano se prebacila naviše i već u sledećem trenutku oslobodila stravičnog stiska.
     Ovde gotovo da se moglo stajati. Komora je imala elipsast oblik, a najveći deo prostora zapremali su tamni ovalni oblici. Na njima se nisu videli nikakvi spojevi ili šavovi - posredi je očigledno bilo svojevrsno skladište. Nije bilo moguće otkriti način na koji se otvaralo. Jedna kratka staza označena trakom vijugala je između njih. Nikom nije bilo dopušteno da prekorači tu traku, ili da pokuša da istražuje uspavanu tuđinsku mašineriju koja se nalazila iza nje. To je trebalo da dođe na red kasnije, kada ljudi više saznaju o brodu i načinu na koji je funkcionisao. Ovu prostoriju osvetljavale su jadino bele fosforne trake utisnute u plastične zidove; od njih su padale dugačke senke pokraj zidova, koje su prostoriji pridavale neobičan, zlokoban izgled. Iako se ovde bezmalo moglo stajati uspravno, činilo se da se osenčena masa broda sklapa nad njom sa svih strana.
     Sandžis se s mukom izvukao iz cevi i polako stao na noge. "Zbog čega si usporila tamo pazadi", upita je oštrim glasom.
     "Nisam. Moraš sam da održavaš ritam."
     "Šta bi sad to trebalo da znači?" reče on naprasito.
     "Ništa." Pogledala ga je ispitivački. "Klaustrofobija je čudna stvar, i zato ne smeš ni u jednom trenutku da izgubiš prisustvo duha. Trebalo bi jednom da probaš ono što sam ja učinila prvi put - provukla sam se ovuda s bocom kiseonika na leđima i šlemom na glavi."
     "To je Bog ti pomogao način da..."
     "Tačno. Bog nije stvorio ovaj brod, no on nije ni čovekovo delo. Moramo naučiti da mu se prilagodimo. Ako te neobične stvari u toj meri zabrinjavaju zbog čega si se dobrovoljno prijavio za ovaj posao?"
     Sandžis je čvrsto stisnuo usne i klimnuo glavom.
     Nika se zatim okrenula i pošla duž uzane staze koja je vodila ka ogromnoj crnoj tabli, ugrađenoj u zid. Ispred nje su se nalazile dve stolice načinjene čovekovom rukom. Dala je Sandžisu znak da sedne na jednu, a sama je sela na drugu. Sandžis je zurio u impozantnu tablu s mnoštvom prekidača, koji su stajali pred njim. Okrenuo je glavu i stao da promatra tamne oblike, smeštene malo dalje. "Kako možemo biti sigurni da je pritisak ovde dobar?" upita on.
     "Plastika je čvrsta", odgovori Nika, paleći još nekoliko fosfornih tački. "Izgleda da je tuđinska superstruktura ostala netaknuta. Koliko je nama poznato, čitav brod sastavljen je od modula. Kada se srušio, najveći deo njegovih komponenti bio je smrvljen ali ova i još dve ostale su nedirnute. Nake stvari u ostalim prolazima bile su razbacane ali u svakom drugom pogledu ovaj komad je čitav."
     Sandžis je netremice posmatrao prostoriju, nervozno lupkajući prstima po ploči konzole.
     "Obazrivo s tim! Sada ću da uključim konzolu, pa te molim da se ne igraš s tim prekidačima." Pritisnula je nešto nalik na uspravno postavljen papirni okvir na šta ispred nje zatreperiše dva plava svetla. Već u sledećem trenutku tamni ekran iznad konzole pretvorio se u senku svetlozelene boje.
     "Odakle potiče energija?" upita Sandžis.
     "Ne znamo. Generator je, po svoj prilici, u jednom od drugih modula, ali inženjeri ne žele da idu preduboko u njih sve dok ne saznamo nešto više o svemu ovome. Snaga iznosi AC, oko 370 herca - premda ovo, iz nekog razloga, varira. Skinuli smo ovu ploču i pokušali da sledimo sistem kola, ali se pokazalo da je on krajnje složen. U jednom drugom prolazu inženjeri su pronašli ogroman luk elektronskih delova mikroskopskih razmera - očito deo banke memorije. Taj luk je pretežno bio sastavljen od tankih traka magnetskih materijala na supstratu. Ceo luk je na veoma niskoj temperaturi, daleko nižoj od broda kojih nas okružuje."
     "Superupravljajući memorijski činioci?"
     "Mislimo da je to. Ipak, to nije moje područje tako da nemam mnogo veze s tim. Zapažene su oscilacije malih razmera u magnetskim poljima sheme elektronskih kola, tako da je verovatno da ta polja uključuju i isključuju superupravljajuće činioce. Dok god operiše u vakuumu, brod stvara veliko prekidačko kolo. Teškoća je u tome što ne znamo odakle dolazi hlađenje. Nema nikakve tečnosti koja cirkuliše; zidovi su naprosto hladni."
     Sandžis klimnu glavom i usredsredi pažnju na stotine redova prekidača pred sobom. "Ovaj kompjuter je, dakle, živ ili se to barem odnosi na njegovu memoriju. Posle sveg ovog silnog vremena. I pored toga što je glavnina broda izvan stroja. Izuzetno!"
     "To je razlog zbog koga smo toliko obazrivi. Posredi je neposredna spona s onim što su tuđinci smatrali vrednim uskladištavanja." Eksperimenta radi, okrenula je nekoliko prekidača. "Čini se da je energija uključena. Češće se, međutim, događa da tabla bude mrtva. Energija broda je nepostojana. No, u redu. Sada ću pozvati Najdžela Volmslija, pa da počnemo s radom. Gledaj šta činim, ali ne dodiruj tablu. Gotovo ceo postupak je već zapisan. Daću ti jednu kopiju po isteku ove smene."
     Dohvatila je mikrofon na okovratniku i pričvrstila ga za glavu. "Ovde Nika."
     "Volmsli, gospođo. Kada bi bezbednost sveta bila stavljena na kocku, da li biste proveli noć sa čovekom kome čak ni ime ne znate?"
     Nika se osmehnu. "Ali ja znam vaše ime."
     "Istina je, istina. Pa ipak, mogao sam da ga promenim."
     "Viktor Sandžis je ovde sa mnom", promrmlja Nika službenim glasom, pre no što je Najdžel mogao još nešto da kaže. "On je čovek za unutrašnje radove iz tima broj jedan."
     "Siguran sam da je očaran. Videćemo se kasnije u menzi, gospodine Sandžis. Nika, sasvim dobro vidim ekran, ali stalno mi zadaje muke ona uvek ista zelena izmaglica."
     Sandžis se okrenuo i pogledao prema televizijskoj kameri postavljenoj iznad njihovih glava. "Zbog čega naprosto ne preuzmete signal s kola koje napaja ekran?" upita on Niku.
     "Ne želimo da se poigravamo s tim kolom. A sada obrati pažnju na ovo: uvek ista uvodna sekvenca koju koristim da bih proverila da li je memorijski poredak ostao nepromenjen."
     Svaki prekidač imao je deset različitih mogućih položaja. Promenila je nekoliko bacajući pogled na beležnicu koja joj je ležala pored lakta. Pojavio se vrtlog boja, koji se naglo zgusnuo u obrazac simbola: spirale, bleskovi, oznake koje su se komešale stvarajući nešto što je podsećalo na persijsko pismo. U sredini ekrana počivao je dijagram koji je sadržavao trouglove, međusobno isprepletane u zbunjujuću šaru.
     "Bio je to prvi izvod koji smo uopšte dobili. Izgleda da najveći broj raspoloživih sekvenci ne daje nikakvu sliku. Možda su prazne ili izvodi odlaze na neke druge konzole. Ova slika je sama po sebi beskorisna, budući da ne znamo šta ti natpisi znače."
     "Ima li mnogo toga?"
     "Ne, no mislim da ne bismo mogli to da dešifrujemo čak i kada bismo imali mnoštvo štampanih simbola. Prvi egiptolozi nisu umeli da rastumače ljudski jezik, iako su raspolagali hiljadama tablica, sve dok nije pronađen Kamen rozeta. Upravo zbog toga usredsređujemo se na slike, a ne na pismo. Najposle, možda tim broj tri može da izvuče neki smisao iz ovih reči, no trenutno smo zaokupljeni posmatranjem slika i prosuđivanjem šta bi one mogle da znače."
     Nika je dotakla neke prekidače i na ekranu se pojavi jedna druga slika. Ovo je, takođe, bilo nešto poznato. Videla su se dva kruga koja su se preklapala i linija koja je išla prečnikom jednog od njih. Nekakav opažljiv naslov tekao je niza stranu. Luis je prethodno identifikovao jednu od ovih škrabotina iz naslova kao reč linija. Uporedio ju je sa šest ili sedam drugih oblika u ovoj sekvenci i do sada je to jedina pretpostavka koju je bio u stanju da napravi. Mukotrpan je to proces.
     Brzo je prešla preko izvesnog broja ostalih perforiranih sekvenci i zaustavila se da uživa u poslednjoj. Bio je to veličanstven snimak Zemlje viđene s neke tačke negde dalje od Sunca. Tanušan srp meseca virio je iza nje; spirale i pruge oblaka zamračivale su najveći deo tamnog tla.
     "Boje su pogrešne", reče Sandžis. "Suviše su crvene."
     "Ovo nije načinjeno za ljudske oči", reče Nika. "Najdžele, prelazim na novu sekvencu. Promeni 707B na 707C."
     Sandžisu je nonšalantno rekla: "Ako je postavka na bilo koji način kobna, ako me sprži u ovoj stolici, barem će neko znati koju sekvencu da izbegava sledeći put."
     Sandžis je iznanađeno pogleda. Pritisnula je sekvencu i dobila nekoliko linija simbola. "Ne vredi. Pribeleži Najdžele." Naredna je predstavljala red tačaka. Zatim je usledio donekle izmenjen niz. Dok su posmatrali, ustrojstvo skupine se lagano menjalo, rotirajući u pravcu kretanja kazaljke na časovniku.
     "Najdžele, izmeri ovo. Koliko je brza rotacija?"
     Valjalo je sačekati nekoliko trenutaka. "Izračunao sam da je nešto preko sedam časova."
     Nika klimnu. "Polovina od 14,3 sata, ukoliko je potrebno da svetlo u Kuglaonici ispuni svoj ciklus. Odloži ovo u specijalnu arhivu."
     Sandžis je načinio zabelešku. Nika mu je pokazala jedno ustrojstvo tačaka s kodiranom bojom, koje je jedan astrofizičar identifikovao kao kartu zvezda u rasponu od oko trideset tri svetlosne godine od Sunca. Izgleda da je prikazana veličina bila u srazmeri sa njihovom apsolutnom veličinom. Ako su međuodnosi bili tačni, to bi iziskivalo manju izmenu Hercprung-Raselovog dijagrama i u izvesnoj meri bi išlo u prilog novijim teorijama o evoluciji zvezda. Sandžis je klimao glavom bez reči.
     Pokušala je s nekoliko novih sekvenci; još tačaka, a zatim nekoliko linija škrabotina. Jedan crtež dve presecajuće sfere bez ikakvog natpisa. Tačke. Potom se pojavilo nešto što je ličilo na fotografiju nekog mašinskog oruđa, s natpisima. "Pribeleži, Najdžele. Na šta te ovo podseća?"
     "Na apstraktnu skulpturu? Izuzetno komplikovan šrafciger? Ne znam."
     Sledeća sekvenca pokazivala je isto oruđe, samo iz drugog ugla. Potom još tačaka, a onda - Nika se trže unazad.
     Divlje tamne oči zurile su u njih. Nešto nalik na ogromnog pacova s krljuštima stajalo je u prvom planu, uzdignuto na zadnje noge. Prema horizontu pružao se ružičast pesak. Njegove prednje šape držale su nešto, možda hranu, između dugih noktiju.
     "Bože moj", reče Najdžel. "Ne izgleda nimalo prijateljski."
     "Nema nikakvog natpisa", reče Nika. "Ali to je prvi oblik života koji smo uopšte dobili. Najbolje će biti da ovo proslediš Kardenskom."
     "Ova stvar je zla", reče Sandžis napetim glasom. "Ne znam zbog čega bi Bog načinio jednog takvog stvora."
     "Valjano rasuđivanje, ccc", reče Najdžel. "Možda Bog nije ni bio konsultovan, gospodine Sandžis."
     Nika pređe na narednu sekvencu.









4.
     Gosgodin Ičino je stajao pored malog slivnika i polako prao sudove posle večere. Ukus konzerviranog čilija peckao ga je u ustima. Bila je to prava stvar, bez soje, jedini luksuz koji je sebi dopuštao tih dana. Nikada se nije sasvim navikao da, kupujući novine, pruža nekom dolarsku novčanicu, a da zauzvrat ne dobije nikakav sitniš. I pored toga, bio je spreman da plati bilo koji iznos da bi povremeno dobio obrok s pravim mesom. Nije to značilo da je imao ozbiljnih zamerki na račun vegetarijanstva, premda nikad nije razumeo zbog čega je bilo bolje ubijati biljke nego životinje. Naprosto, voleo je ukus mesa.
     Okolinu je počeo da osvaja sumrak dugog dana. Nije više mogao da razazna obrise grebena udaljenog nekoliko milja. Gusti beli oblaci plovili su iz pravca okeana; noćas će verovatno pasti sneg.
     Oko mu iznenada uhvati titraj jedne kretnje.
     Prozor iznad slivnika beše delimično zamagljen i on posegnu rukom da bi ga izbrisao. Jedan čovek je teturajući se izlazio iz šume udaljene stotinu metara. Načinio je nekoliko mukotrpnih koraka i srušio se u snežni smet.
     Gospodin Ičino obrisa ruke i jurnu prema vratima. Izlazeći ogrnuo je svoj drvodeljski kaput i stisnuo očne kapke kada mu je iznenadna studen zapahnula nezaštićeno lice. Čovek se jedva nazirao u snegu. Gospodin Ičino je savladao razdaljinu ravnomernim koracima, tek malo dahćući. Posao koji je obavljao oko brvnare stesao mu je telo i ojačao mišiće. Kada je gospodin Ičino prišao čoveku, bilo je jasno zbog čega se ovaj srušio. Na boku je imao opekotinu. Oganj je prošao kroz slojeve parke, košulju i još jedan dodatni izolacioni materijal. Površina široka jednu stopu beše zgužvana i natopljena krvlju. Čovekovo crveno lice bilo je zgrčeno i ukrućeno. Kada je gospodin Ičino dotakao mesto blizu rane čovek slabašno jauknu i trže se.
     Bilo je očito da se ništa nije moglo uraditi dok ga ne unese unutra. Gospodin Ičino beše iznenađen težinom ovog tela, ali je uspeo da namakne njegove ruke oko svojih ramena i da ga ponese. Posrćući prešao je put do brvnare a da se nijednom nije spotakao ili ispustio telo u sneg. Položio je čoveka na pod i počeo da ga svlači. Skidanje odeće zadalo mu je muke, zato što su se trake od ruksaka zamrsile u predelu rane. Gospodin Ičino je upotrebio nož da bi rasekao košulju i potkošulju.
     Čišćenje, lečenje i povijanje rane oduzelo mu je više od sat vremena. Prljavština i borove iglice behu prionule uz pocrnelu mehurastu kožu, a kada je toplota brvnare počela da deluje na nju, kapilari su se otvorili i počeli da krvare.
     Ponovo je podigao čoveka i odneo ga do drugog kreveta u brvnari. Čovek nikako nije dolazio svesti. Gospodin Ičino je stajao posmatrajući mu lice, sada opušteno u dužim intervalima. Nije mogao da razume kako je neko mogao da zadobije ovakvu ranu, tamo napolju, usred puste šume. Štaviše, šta bi neko uopšte tražio ovde? Prva pomisao gospodina Ičina bila je da se domogne stanice za hitnu pomoć, koja se nalazila petnaest kilometara odavde. Najbliži vatrogasni put bio je udaljen svega četiri kilometra, a rendžeri su ga do sada možda već oslobodili od snega. Gospodin Ičino je tamo držao mali džip.
     Stao je da se oblači za pešačenje. Put je vodio uglavnom uzbrdo i verovatno bi mu bilo potrebno nekoliko časova da ga pređe. Dok je pripremao termos s kafom, bacio je pogled kroz prozor i primetio da je sneg ponovo počeo da pada, ovog puta nošen oštrim, hladnim vetrom, koji je povijao vrhove borova, u naletima zavijajući oko uglova brvnare.
     U njegovim godinama takav marš predstavljao je prevelik rizik. Za trenutak se kolebao, a onda je odlučio da ostane. Umesto kafe, zgotovio je goveđu supu za svog pacijenta i naterao čoveka da posrče nekoliko kašika. Potom je čekao. Razmišljao je o čudnoj prirodi rane koja je svojim jasnim obrisima delovala kao usečena. Ali nesumnjivo je reč bila o opekotini i to gadnoj. Možda je na njega pala neka zapaljena greda.
     Proteklo je dosta vremena pre no što mu se pogled zaustavio na ruksaku, koji je ležao tamo gde ga je on prethodno odbacio. Bio je to veliki ranac s aluminijumskim okvirom, mnogo džepova i izolacionim materijalom; skupocen. Garnji poklopac beše otkopčan. Iz otvora je štrčala, kao da je bila strpana u žurbi, siva metalna cev.
     Gospodin Ičino je izvadi. Cev je pri dnu imala zadebljanje, a male metalne kuke, nalik na hvatače za prste, nizale su se duž njene strane. Bila je dugačka jedan metar i posedovala je više ispusta sličnih polužnim prekidačima.
     Nikada nije video ništa slično ovome. Stvar je izgledala krajnje nezgrapno. Nije bilo nikakvog znaka koji bi kazivao šta je posredi. Oprezno ju je vratio u ruksak.
     Proverio je stanje pacijenta, koji je očigledno utonuo u dubok san. Puls mu je bio normalan; oči nisu odavale ništa neobično. Gospodin Ičino je zažalio što nema više medicinske opreme. Na rancu je pronašao ime upisano matricom: Piter Grejvs.
     Shvatio je da mu ne preostaje ništa drugo do da čeka. Skuvao je sebi malo kafe. Oluja je napolju uzimala maha.









5.
     Sandžis je preživeo još jedan težak trenutak kada se ispuzao iz cevi na kraju okna. Nika je morala da ga gurne kroz jedan od uzanih segmenata prolaza, tako da ju je ovaj čovek mrko gledao kada su stigli do ustave. Ćutke su se odenuli i stupili na ravno prašnjavo Mesečevo tlo. Dve stotine metara odatle - nedaleko od mesta gde se Nika srušila - nalazio se, usađen u lunarnu stenu, površinski ulaz u Položaj sedam. U daljini su se videli tragovi delimično završenih iskopavanja. Mreža cevi bila je postepeno izbušena uz pomoć lasera, na deset metara ispod zaštitnih stena i prašine. Postavljene tako duboko, odaje su podnosile male temperaturne varijacije između lunarnog dana i noći, pa je čak i neprekidna kiša čestica od solarnog vetra podizala nivo radijacije tek na neznatno viši nivo od onog na Zemlji.
     Najdžel Volmsli ih je susreo tek pošto su stupili u odeljenje za presvlačenje. Sandžis je ćutke uzvratio Najdželu na dobrodošlici, ali su mu misli očigledno još bile zaokupljene tunelima u brodu.
     "Jeste li slobodni za jedan ručak sutra u Parizu?" upita Najdžel Niku.
     "Hmmm."
     "Pa, šta mislite onda o jednom elegantnom pregrejanom sledovanju i prečišćenoj vodi?"
     Nika ga je pronicljivo pogledala i prihvatila ponudu. Otišla je pod tuš dok je Najdžel, po nepisanom običaju, napisao sažet izveštaj o otkrićima u smeni. S izuzetkom onog velikog stvora nalik na pacova i rotacionog perioda od 7,15 časova nije se imalo šta značajnije pribeležiti. Napredovanje je teklo sporo.
     Kada se pojavila Nika u pratnji Sandžisa, sve troje su krenuli hodnikom za vezu. Bio je to kovitlac žutih i zelenih traka koje su vijugale unaokolo i zapljuskivale zidove, stvarajući lažan utisak da je hodnik dugačak. Dospevši do ušuškane kafeterije, Najdžel je napravio predstavu od kavaljerstva, otvarajući Niki vrata, što je u sebi nosilo izvesnu samopodsmešljivu ljupkost. U jednoj sredini za koju su birani ljudi sitnije građe, da bi bili što manji pritisci na životni prostor, on je delovao visoko i glomazno.
     Odabrali su svoja sledovanja od nekoliko raspoloživih jela. Dok je išao ka stolu, Najdžel je uhom uhvatio razgovor trojice ljudi. Za trenutak je prisluškivao, a onda se umešao. "Ne, to je bilo na Revolveru."
     Ljudi podigoše glave. "Ne već na Gumenoj duši", reče jedan od njih.
     "Eleonor Rigbi", isprsi se drugi. "Druga ploča belog albuma."
     "Ni jedno ni drugo", reče Najdžel. "Obojica grešite. To je bilo na Revolveru i ja nudim dvesta dolara opklade za to."
     Ljudi se zgledaše. "Pa..." poče jedan.
     "Prihvatam", reče drugi.
     "Odlično. Proverite, a onda me potražite." Najdžel se okrete i uputi se ka mestu gde su Nika i Sandžis sedeli slušajući.
     "Vi ste Englez, zar ne?" reče Sandžis.
     "Naravno."
     "Nije li pomalo nepošteno izvlačiti korist od nekog koga ste uvukli u raspravu o muzičkoj grupi čiji su članovi i sami bili Englezi?" upita Sandžis.
     "Verovatno." Najdžel prionu na jelo.
     "Ima li šta novo?" upita ga jedan glas preko ramena. Sve troje podigoše oči. Žoze Valiera stajao je iznad njih osmehujući se.
     "Ah, dr Valiera", reče Najdžel. "Molim vas sedite."
     Valiera je prihvatio poziv i uputio osmeh Niki i Sandžisu. "Bojim se da nisam imao vremena da pročitam vaš izveštaj."
     "Nema u njemu ništa naročito", reče Nika. "No, zato ima nešto drugo, što bih želela da vas upitam. Postoje li ikakvi realni izgledi da dobijemo dodatna sredstva, kako bismo mogli da dovedemo još ljudi ovamo?"
     "Znate o tome koliko i ja", reče Valiera srdačno. "Ali moje mišljenje je da nemamo. Konačno, dobili smo lepu, veliku sumu pre samo dva meseca."
     "Ali to je bilo zasnovano samo na onom što smo znali kada je štit spao", upade Najdžel. "Inženjeri su otada otkrili čitavo obilje stvari koje zahtevaju istraživanje." Nabrao je obrve. "Bilo bi glupo da nam ne daju još."
     "Otkrili smo, takođe, kompjutersku vezu", naglasi Nika. "To će, izvesno, prouzrokovati senzaciju."
     Izledalo je da je Valieri nelagodno. "Biće kada bude rezultata. Treba da shvatite da se sve ono što otkrijemo ne predaje smesta u ruke štampi, a o nekim delovima čak ni Kangres ništa ne zna."
     "Zbog čega to?" upita Najdžel.
     "Zaključeno je da ima opravdanih sadometrijskih razloga da se vesti o rezultatima ne šire odviše brzo, bez obzira na to koliko bi one mogle biti zanimljive. Neki savetnici u Kongresu smatraju da bi, ukoliko se otkrije nešto zaista radikalno, uticaj mogao biti opasan."
     "Ali mi jesmo ovde upravo zbog toga: da otkrijemo nešto radikalno. U tome je stvar. Radikalno je smisao i svrha svih fundamentalnih delatnosti", reče Najdžel gledajući prodorno Valieru.
     "Ne verujem da sam shvatio poentu", reče Sandžis. "Čitav projekat o vanzemaljskom životu i inteliigencijama koje su superiorne u odnosu na našu nabijen je emocijama. S čim se mora delikatno postupati."
     "Šta nam vredi sva ta 'delikatnost' ako ne možemo dobiti novac, pomoću koga bismo razvili istraživanje", reče Nika plahovito.
     "Ova letelica leži ovde najmanje pola miliona godina, ako uzmemo u obzir proračune izvedene na osnovu stepena izjedenosti njenog omotača delovanjem solarnog vetra", reče Valiara strpljivo. "Verujem da neće nestati preko noći tako da nam nije potrebna armija ljudi koja bi se vrzmala ovde po njoj."
     "Uostalom, imamo tri smene dnevno da u potpunosti iskoristimo kompjuterski modul", reče Sandžis razborito, raširivši ruke. "Mi već eksploatišemo brod onoliko koliko možemo."
     "Niko nije uradio mnogo više od bacanja ovlašnog pogleda na mnoštvo hodnika", reče Nika.
     Sandžis se namršti i zamišljeno reče: "Naš Prvi biskup koliko danas govorio je o olupini. On, takođe, savetuje stazu umerenosti. Nema svrhe činiti otkrića bez razumevanja onog što ona u punom smislu podrazumevaju."
     Najždel se podozrivo nasmeši. "Žao mi je, ali to za mene nije valjan argument."
     "Meni je, pak, žao što to niste uspeli da pronađete duboko u sebi, jer bi vam se tako otvorile oči, gospodine Valmsli", reče Sandžis.
     "Ah, da. Ja sam pobornik kartezijanskog dualizma i zbog toga mi ne treba verovati", isceri se Najdžel. "Nikada uistinu nisam mogao da shvatim kako možete da budete naučnik ili tehničar, a da u isti mah verujete u te ružne rabote o demonima i ustajanju mrtvih." Pitao se da li će se upecati na mamac zvan Aleksandrija.
     Valiera reče blagim glasom: "Marate uzeti u obzir da gospodin Sandžis nije član fundamentalističkog krila Novih sinova. Uveren sam da su njegova verovanja daleko prefinjenija."
     Najdžel se nakašlja. Suzbio je nagon da ih dalje izaziva.
     "Uvek me je zapanjivalo kako su Novi sinovi u stanju da ugrade toliko mnogo različitih gledišta u jednu religiju", reče Nika. "Ponekad mi se čini da su više zainteresovani za omasovljenje religije nego bilo koja druga doktrima." Pri tom se diplomatski osmehnula.
     "Da, vidite, u tome je suština stvari", reče Najdžel. "Oni se ne okupljaju samo zbog toga da bi ćaskali o teologiji. Oni su voljni da izmene društvo, kako bi ga doveli u sklad sa svojim verovanjima."
     Sandžis reče uzbuđeno: "Mi širimo veliku ljubav Božju, Silu koja pokreće svet."
     "Čujte, ne pokreće ljubav svet, već inercija", skresa mu Najdžel. "I čitavo to teško sranje o vama i vašoj braći, koji svaki dan uzimaju dva sata da bi molili, i ti posebni odmori..."
     "Govorite o religijskom vladanju koje nam nalaže naša vera."
     "Da. Koje je, međutim, neobično popularno, zar ne?" reče Najdžel.
     "Šta hoćete time da kažete?" upita Sandris.
     "Samo sledeće: većina ljudi je trpela grdne muke poslednjih nekoliko decenija. Mnogo ih je pomrlo; više nismo bogati - niko od nas. Moramo da kopamo i rukama i nogama da bismo održali glavu iznad vode. Teška vremena rađaju rđave religije - takav je zakon istorije. Čak i ljudi koji nisu skloni takvoj raboti mogu da prepoznaju veštu prevaru kad je vide. Ako postanu Novi sinovi stiču pravo na dodatne slabodne radne sate, male privilegije, izvestan politički uticaj."
     Sandžis stisnu pesnice. "Vi izazivate najveći deo pokvarenosti i zla..."
     Valiera prekide svađu. "Mislim, gospodo, da bi trebalo da se smirite i..."
     "Da, u pravu ste. I ja to mislim", reče Najdžel. Ustao je. "Ideš li sa mnom, Nika?"
     Napolju u hodniku Najdžel je dopustio da mu se lice zgrči u grimasu, i udari pesnicom o dlan. "Žao mi je zbog svega ovoga", reče on. "Stvari me lako ponesu na ovaj način."
     Nika se osmehnu i potapša ga po ramenu. "Svakom se to dagađa. Novi sinovi sa svoje strane, takođe, ne spadaju u talerantan soj. Ali moram reći kako mi se čini da je vaš stav prema njima prilično ciničan, nije li tako?"
     "Ciničan? Cimvk je reč koju su izmislili optimisti da bi kritikovali realiste."
     "Nikada mi niste delovali kao potpuni realista."
     Otvorio je vrata pred njom na napadno ljubazan način. "Voleo bih da je tako. Nije slučajno što je Sandžis punokrvni Novi sin i što je postavljen na ovo mesto. Valiera nije to rekao, ali kruže glasine da glavni razlog što smo ovog puta dobili novac preko Kongresa počiva u njihovom sparazumu na visokom nivou s frakcijom Novih sinova. Oni su se zalagali za široku zastupljenost svojih ljudi - naučnika i tehničara, to je tačno ali i Novi sinovi su imali iste prohteve - kao uslov da im daju svoje glasove."
     Nika je izgledala zapanjeno. "Nisam čula ništa o tome. Ima li ovde mnogo Novih sinova? Nisam obraćala pažnju na nove ljude."
     "Budući da sam ja jedan od novih, primetio sam to." Osmehnuo se. "Malo sam na svoju ruku istraživao i mislim da među našim drugarima ima poprilično Novih sinova. Nisu svi spremni da to priznaju ili pokažu, kao Sandžis, ali ipak jesu to."
     Nika uzdahnu. "Pa, nadam se da će Valiera uspeti da ih obuzda."
     "Da, nadam se da će moći."

     Nešto kasnije tumarao je po svojoj kutiji od sobe, budući da nije mogao da zaspi. Posao koji je ovde obavljao zaokupljao ga je u velikoj meri, ali je do sada doneo veoma malo ploda. Bio je u tesnoj vezi s grupom Kardenski koja je radila otprilike na istoj liniji koju je započeo Ičino - unakrsno tumačenje razgovara sa Snarkom, sistemske analize svega onoga što su timovi mogli da izvuku iz olupine i tako dalje. Sve to skupa Najdžela je do sada podsećalo na jedan grozan dečački san o plivanju kroz blato: grozničavo batrganje samo vas je umaralo, uslovljavalo da još brže tonete.
     Slegnuo je ramenima. Činilo mu se da mu je poslednjih dana pažnja više usmerena na Niku nego na goruće probleme dešifrovanja.
     A otkud to, pitao se. Bilo je to glupo, odista. Pravio je male šale, stalno nešto blebetao, a posle svega osećao se pomalo blesavo.
     Dobovao je prstima po kolenu. Bilo je to kao... da. Preneražen, shvatio je da je zaboravio kako se postupa sa ženama od nule od početka. Bliskost sa Aleksandrijom i... tako je, sa Širli, za izvesno vreme ga je lišila te sposobnosti.
     Pa dobro, naprosto će morati da ponovo savlada stare trikove. Kada je Nika u pitanju ta teškoća može lako da se pokaže vrednom truda. Nije bio pristalica teorije o tipovima, to jest da su muškarce uvek privlačile iste kategorije fizičkih svojstava ili ličnih osobina - tim pre što Nika ni po čemu nije ličila na Aleksandriju. Zajednička im je bila samo izvesna neposrednost, nepokolebljiva posvećenost onome što jeste - nemerljivo više nego onome čemu bi se čovek mogao nadati. A u fizičkom pogledu Nikina tanano zapretena energija, njena duboka senzualnost...
     Zavrteo je glavom. Dosta s tim. Analiza ga je bacala u očajanje. Stvarni svet uvek je bio tananijeg sastava od mišljenja o njemu. Život je bio isprekidan, nelinearan; igra bez nultog zbira; nekomutativan; jasno nepovratan. Događaji su se umnožavali, zgušnjavali, a nipošto prosto nadodavali jedni na druge. Prošlost je filtrirala sadašnjost. Video je Niku kroz Aleksandrijina sočiva - i, istini za volju, nije ni želeo da to bude drugačije. Želeti drugačije značilo je lišiti se prošlosti. Sada su on i Nika zajedno proučavali onu olupinu, a komunikacione linije između njih ovde i osoblja iz Kardenskog zujale su od analogija i poređenja. Oni su proučavali olupinu kao da su njeni tvorci bili, u neodređenom i povoljnom smislu, ljudskog porekla. Iluzija, dakako. A on je poslao Ičina na put fantazije u gotovo siguran ćorsokak. Nedostajao mu je taj čovek; razgovor s njim, odlasci na izlete. Osećao je nekakvu toplu povezanost s njim. Da li je taj nedostatak bio razlog što je - uprkos činjenici da se nalazio tamo gde je želeo da bude, i radio na jedinoj stvari koja mu je još nešto značila - preživljavao ove teške trenutke depresije?
     Najdžel šmrknu, ljut na samog sebe, i predade se bolesnom snu.









6.
     Gospodin Ičino prenuo se iza sna; zaspao je sedeći.
     Vatra se dimila i pucketala. Prodžarao je zgasli žar i dodao još drva na vatru. Iz brvnare je ubrzo iščilela blaga studen. Ustao je masirajući utrnule mišiće na leđima i posmatrajući poigravanje plamenih jezičaka.
     Grejvs je i dalje ležao bez svesti. Disanje mu je bilo normalno. Rana je prestala da krvari, a nabreklost zavoja oko nje ulivala je poverenje. Gospodin Ičino je znao da neće moći tek tako ponovo da zaspi. Zgotovio je sebi napitak od vrele vode, limunovog soka, šećera i ruma, a zatim uključio radio. Kroz šuštanje statičkog elektriciteta konačno je pronašao stanicu Porbtand, koja je emitovala vesti dvadeset četiri časa dnevno. Ritmičko škripanje stolice za ljuljanje prožimalo se s mrmorenjem radija i šupljim zavijanjem vetra napolju. Naspram te spokojne pozadine, vesti su delovale neskladno. U Africi je i dalje besneo rat; uključila se još jedna zemlja, prišavši Konstruktivistima. Vladina politika, koja je zagovarala izmene DNA kod laboratorijskih beba, bila je pod udarom žestokih napada Novih sinova. Većina komentatora slagala se, međutim, da su prosta telesna preobličavanja neminovna. Težište spora sada se prenosilo na pitanje inteligencije i posebnih talenata. Pojavile su se sumnje da je u Pakistanu započeo drugi veliki pomor. Nestašica vode u Evropi dostizala je kritičnu tačku.
     Naposletku, došao je red na vesti o olupini na Maru Marginis. Vanredan fotografski pregled Meseca beše završen. Nije bilo nikakvih tragova drugih srušenih letećih objekata. To, ipak, samo po sebi nije mnogo značilo, s obzirom na činjenicu da je primećeno kako je enargetski štit broda na Marginisu tri puta promenio boju pre no što je probijen. Naučnici su pretpostavljali da je posredi ostatak nekog odbrambenog mehanizma, budući da je štit upijao gotovo svu svetlost, čineći da izgleda mračan. Da se brod nalazio u letu, ne bi bilo moguće primetiti ga na pozadini svemira. Očito je da je štit, sve dok ga ljudi nisu razorili, stalno funkcionisao, polako gubeći energiju. Ako su na Mesecu postojale i druge olupine, njihovi štitovi bi mogli biti netaknuti, a u tom slućaju bilo je veoma teško primetiti ih iz orbite. Potraga velikih razmera za tamnim oblicima koji su se periodično pojavljivali, a koji su lako mogli biti i obične senke nije se dala organizovati.
     Gospodin Ičino saslušao je nekoliko ostalih vesti, a zatim isključio radio. Ono saznanje o štitu beše zanimljivo, no on je ovog puta očekivao više. Ljudi su već prodrli u unutrašnjost broda i trebalo je da bude nekakvih rezultata. No, ništa od toga nije se moglo saznati iz vesti, ali ni od Najdžela. Možda su naprosto bili veoma predostrožni prilikom istraživanja olupine.
     Odbrambeni sistem broda uključivao se i isključivao na nepredvidiv način. Prema važećem mišljenju, šta god da je oborilo dve izviđačke letelice probudilo se tek nedavno, jer bi inače razorila i dve misije Apola pre mnogo godina. Možda su probijanjem ovog ekrana bili onesposobljeni i ostali odbrambeni sistemi. Bilo bi krajnje budalasto ne biti obazriv.
     Gospodin Ičino je isključio radio, još jednom proverio Grejvsovo stanje, a zatim se ponovo dao na pregledanje ranca. Odložio je sivu metalnu cev na stranu i počeo da izvlači ostale predmete - dehidriranu hranu, mape, odeću, prosta oruđa, beležnicu i neki papir. Na samom dnu ranca nalazilo se nekoliko mikrofilmova i džepni projektor. Gospadin Ičino osetio je izvesnu nelagodnost; činilo mu se kao da čita nečiju ličnu poštu.
     Bilo je, ipak, dovoljno razloga da se to pregleda. Moglo se pokazati da je Grejvs šećeraš ili da ima nekakav poseban zdravstveni problem. Gospodin Ičino je propustio mikrofilmove kroz svoj veliki zidni projektor; spravio je sebi još jedno piće i predao se čitanju.
     Kreditne kartice, pasoši, postupno beležene biografije svedočili su o dobrostojećem imovnom stanju Pitera Grejvsa. Rano je stekao bogatstvo, špekulacijama sa zemljom, pre no što je vlada zakonski regulisala tu oblast, a zatim se povukao. U poslednjih deset godina gajio je čudan hobi: lovio je neobičnosti, otkrivao teško pristupačne stvari i pojave. Ulagao je novac u traganje za izgubljenim ostacima Inka, morskim čudovištima, gradovima Maja. Grejvs je nosio portabl biblioteku o sebi. Razborito; to mu je verovatno pomagalo u kontaktu sa službenicima koji nisu bili skloni saradnji. Većina filmova odnosila se, međutim, na nešto sasvim drugo. Bilo je tu isečaka i zabeleški koji su poticali još iz devetnaestog veka. Gospodin Ičino ih je proučio i od komadića sastavio celinu.
     Grejvs se zainteresovao za eksploziju na Vaskau zbog toga što je ona predstavljala misteriju. On uostalom nikada nije verovao maglovitim zvaničnim tumačenjima. I tako je, vođen svojim izoštrenim njuhom za neobično, sproveo tameljitu pretragu celokupne oblasti severnih šuma. Prema njegovoj prepisci videlo se da je organizovao veoma skup program pretraživanja.
     Gospodina Ičina zagolicalo je osećanje iznenađenosti. Grejvs je uradio upravo ono što je Najdžel želeo i do čega bi Nasa zaobilaznim putem dašla, pod uslovom da razreši tajnu olupine na Marginisu. Grejvs je tragao za bilo kakvim vezama koje su isplivale na površinu, za bilo kakvim neverovatnim ali mogućim podudarnostima legende i činjenica. Upotrebljavao je niskoleteće avione s bešumnim motorima u potrazi za nekim ili nečim što bi se kretalo po oblasti pogođenoj eksplozijom. Pribeležio je i najmanje pojedinosti, proučio stare mape, organizovao spiritističke seanse da bi došao do neobičnih ideja.
     A kada je jednom utvrdio pretpostavku, Grejvs je iznajmio vodiče i krenuo u potragu za neuhvatljivim stvorenjem, za koje je verovao da se nalazi u vezi s događajem Vasko...
     Sališ Indijanci su ga nazivali Saskvoč. Izveštaj Hadsonove Bej kompanije, iz 1864, pružio je dokaze o stotinama svedočenja. Drvoseče i lovci, koji su se kretali širom pacifičkog sevorozapada, znali su za njega uglavnom po tragovima i stoga je dobio novo ime: Velika noga.
     Ljudi su viđali te tragove širom severnih šuma Sjedinjenih Američkih Država i Kanade. U devetnaestom veku preko deset ubistava pripisano je upravo njemu: u pitanju su uglavnom bili naoružani lovci. U 1980. godini dva stražara postavljena da motre na rudarski logor na granici Oregona i Kalifornije pronađena su mrtva; bili su smrvljeni, olupani o zemlju.
     Od ovog, međutim, nije bilo velike vajde sve dok, 1967. godine, jedan istraživač amater načinio je kolorni filmski snimak Velike noge, s razdaljine manje od četrdeset metara. Stvorenje je bilo ogromno. Visoko preko dva metra i dvadeset centimetara. Hodalo je uspravno krećući se lagano. Bezmalo s prezirom udaljilo se od kamere. Okrenulo se samo jednom da bi bacilo pogled na snimatelja, otkrivši dve velike dojke. Gusto krzno prekrivalo je čitavo telo izuzev delova oko očiju. Mišljenja naučnika bila su podeljena u pogledu verodostojnosti filma. Nekoliko antropologa i biologa usudilo se, međutim, da iznese teorije.
     Kako zbog socijalnih tako i iz ekonomskih razloga, pacifički severozapad bio je retko naseljen. Guste šume, koje su zaogrtale surove zapadne planine, mogle su da pruže utočište hiljadama armija. Bakterije i lešinari šumskog tla razarali su i rasturali kosti, pa čak i ostavljene predmete izrađene ljudskom rukom. Ostaci započetih naseobina nisu trajali duže od deset godina. Ako Velika noga nije podizao skloništa, niti upotrebljavao oruda, mogao je da izbegne da bude otkriven. Čak je i krupni, bojažljivi primat mogao da se prokrijumčari kao nestalna senka u gustim šumama.
     Većina životinja prvo je naučila da beži i da se skriva, a tek potom da se bori - a njihov učitelj beše čovek. Nekoliko puta tokom poslednjih miliona godina, glečeri su se povlačili i napredovali u sporim, tromim ciklusima. Kako je voda bila uhvaćena u glečere koji su se širili, mora su potonula, isturajući veliki most tla, koji je povezivao Aljasku i severnu Aziju. Preko tih hladnih pustolina iz Azije su prispeli mamuti, mastodonti, bizoni i konačno čovek. Čovek je prošao mnoge stadije, počev od majmuna do neandertalca. Kada se otisnuo iz afričke kolevke, poterao je te rane oblike pred sobom. Pekinški čovek, ili čovek s Jave, bili su, po svoj prilici, deo te ekspanzije. Možda je i Velika noga bio potisnut u druga klimatska područja u toj surovoj borbi za opstanak. Prešao je veliki kopneni most za vreme jednog od glečerskih ciklusa, otkrio Novi svet i tamo se nastanio. Ali čovek ga je sledio i konačno je između njih došlo do sukoba zbog plodne zemlje. Čovek, pametniji i bolje naoružan, pobedio je i nagnao Veliku nogu natrag u šumu. Moguće je da je legenda o Saskvoču poticala iz tih drevnih susreta.
     Naučne ekspedicije preduzete tokom 1970. i 1980. godine nisu uspele da otkriju čvrste dokaze o postojanju ovog bića. Bilo je međutim posrednih pokazatelja: grubih zaklona napravljenih od lomljenih grana, otisaka i staza, balege koja je ukazivala na način i izbor ishrane sastavljene od malih glodara, insekata i bobica. No, budući da nije uhvaćen nijedan primerak, slučaj je polako tonuo u zaborav. Sve je manje bilo onih koji su i dalje verovali u postojanje ovog bića. Pritisak priliva stanovništva stvorio je gradove u Kaliforniji i Vašitngtonu sve dok, malo pomalo, područje gde je Velika noga bivao primećen, nije sasvim progutano.
     Među Grejvsovim papirima nalaziila se i jedna velika mapa južnog Oregona oko Djusovog rezervoara. Bila je prekrivena malim strelicama i oznakama načinjenim olovkom, koje su precizno ocrtavale krivudavu stazu prema severu. Gospodin Ičino je pogledom sledio stazu, sve do mesta gde se ona iznenada prekidala, na nekih dvadeset kilometara od njegove brvnare. Završavala se u krajnje divljem predelu zemlje, brdovitom i obraslom gustim borovima - na jednoj od najizolovanijih tačaka još preostalih u Oregonu. Pronašao je i druge papire, ugovor s dvojicom vodiča, te neke nerazumljive zabeleške.
     Gospodim Ičino skrenu pogled sa zidnog projektora i protrlja oči.
     Nešto je lupilo o zid kolibe kao da se tare o njega.
     Gaspodin Ičino je dovoljno brzo priskočio prozoru da bi video kako se jedna senka utapa u tmastu pomrčinu drveća na rubu čistine. Vidljivost je bila slaba; krupne snežne pahulje zamračivale su prizor na toj razdaljini. Lako je bilo pogrešiti pri svetlosti koja je bledela.
     Pa, ipak, onaj zvuk nije mogao biti proizvod mašte. Možda je, doduše, snežni nanos pao s visoke borove grane, ali gaspodin Ičino nije tako mislio.









7.
     Posle večernjeg obeda Najdžel je stajao u hodniku, odsutno prevrćući prstima novčić i pitajući se šta da radi u preostalih nekoliko sati slobodnog vremena. Najverovatnije će se ponovo baciti na proučavanje. Beskanačno je prevrtao novčić s jedne na drugu stranu, zagledajući ga povremeno. Bio je to britanski peni - srećan novčić. Oko mu se zadržalo na jednoj nesavršenosti. U blizini datuma - 1992. - potkrala se greška: metalni mehurić, prečnika oko jedan milimetar, nalazio se na naličju koje je prikazivalo spiralu galaksije u obrtanju, s britanskim lavom u prvom planu - prolazno odavanje pošte kratkotrajnoj američko-evropskoj svemirskoj avanturi. Najdžel je izveo brz proračun. Galaktički disk imao je prečnik od oko 100.000 svetlosnih godina. Rezultat ga je iznenadio. Mali mehurić na proporcionalno prikazanoj galaksiji predstavljao je sferu srazmernu prečniku od 100.000 svetlosnih godina. Unutar te flekice mogli su lebdeti milioni zvezda. Zurio je u sićušnu nesavršenost. On je, dabome, znao sve te brojeve uzduž i popreko, ali videti ih na ovaj način značilo je sasvim drugu stvar. Oujam širok stotinu svetlosnih godina ako Zemlje predstavljao je neizmerno prostranstvo, dobrano izvan čovekovih sposobnosti vizuelnog predstavljanja. To što ga je video kao mrlju u galaksiji iznenada je ispunilo Najdžela osećanjem koje je morao imati Snark kada je gledao sve ovo i bavio se njima. Civilizacije kao zrnca peska. Široki hodnici u prostoru i vremenu. Prevrtao je novčić osećajući čudnu hladnoću u rukama.
     "Ah, zdravo."
     Najdžel se osvrte i ugleda Sandžisa odmah pored sebe. "Zdravo."
     "Koordinator me je poslao da vas pozovem u njegovu kancelariju."
     "Dobro. Sačekajte trenutak. Moram najpre da se rukujem s najboljim prijateljem moje žene."
     "Ah... Nisam znao da ste oženjeni."
     "Nisam. Hteo sam reći: moram da se pomokrim."
     "Ah. To je bilo duhovito."
     Sandžis ga je čekao, što se Najdželu učinilo čudnim. Zbog čega bi mu bila potrebna pratnja do Valierine kancelarije.
     "Jeste li videli najnovija uputstva za osoblje?" upita Sandžis neobaveznim tonom dok su koračali jedan pored drugog.
     "Ne želim da ćerdam ni toliko vremena koliko mi treba da obrišem nos njima."
     "Mislim da bi trebalo da ih pročitate. Izgleda da nećemo dobiti nikakvu dodatnu pomoć u ljudstvu."
     Najdžel je zastao iznenađeno pogledao Sandžisa, a onda ubrzao korak. "To je prokleto glupo."
     "Verovatno da ste u pravu, no moramo se pomiriti s tim."
     "Čini mi se da vas to nije mnogo zabrinulo."
     Sandžis se osmehnu. "Ne, nije. Smatram da bi u ovom radu trebalo veoma polako da napredujemo. Oprez će biti nagrađen."
     Najdžel ga ošinu pogledom ne rekavši ništa. Stigli su do Valierine kancelarije i Sandžis mu dade znak da uđe, ostavši sam s druge strane vrata. Valiera ga je očekivao i odmah započe razgovor nizom bezazlenih pitanja, koja su se odnosila na Najdželov smeštaj, radnu svakodnevnicu, vremenski raspored i kvalitet hrane. Najdžel je bio srećan što Mesec nije posedovao atmosferu, jer bi to Valieri pružilo priliku da se raspriča o vremenu. A onda, odjednom, Valiera se srdačno osmehnu i promrmlja: "Ali najteži vid mog posla, Najdžele, bićeš ti."
     Najdžel nabra veđe. "Ja?" reče nevino.
     "Ti si uvažena Iičnost. A uz to, izgleda da poseduješ poseban dar da preživiš, čak i kada to ne polazi za rukom ljudima koji su u organizaciji na višem položaju od tvog. Biće mi teško da zapovedam tako čuvenom čoveku kao što si ti."
     "Onda nemoj."
     "Ne razumem te."
     "Pusti neka se događaji razvijaju. Nemoj da upravljaš njima."
     "To je nemoguće."
     "Zašto?"
     "Siguran sam da shvataš."
     "Bojim se da ne."
     "Ja sam pod pritiskom", reče Valiera obazrivo. "Mnogi žele ovo mesto. Ako ne obezbedim rezultate..."
     "Da, da. To mi je jasno." Najdžel se poguri napred. "Svako traži rezultate, kao da su to limenke koje izlaze na kraju pokretne proizvodne trake. Ahilova peta istraživanja kao što je ovo jeste u tome što ih ne možeš programirati od vrha do dna."
     "Postoje neki parametri..."
     "Do đavola s parametrima. Nemamo nikakvh nagoveštaja šta bi ona ukopana hrpa đubreta mogla da bude."
     "To je tačno. Ovde sam da osiguram rešavanje problema."
     "Samo što ovo nije način na koji se to može ostvariti. Slušaj, odlično znam kako vlada postupa. Obećaj im red vožnje i tvoji su. Nije važno da li to valja, važno je da bude u petak."
     Valiera skrsti ruke i klimnu glavom, s izrazom mudraca na licu. "Nema, doduše, ničeg rđavog u rokovima."
     "Nisam baš prokleto siguran u to."
     "Zbog čega?"
     "Zbog toga..." on očigledno uzdiže ruke, "...što, ako želiš nešto da uradiš do vikenda, pretpostavka je da će biti vikenda, a to opet znači da će biti posla kao i obično. Ali ako težiš nečemu što stvarno menja svet, onda to ne samo da objašnjava i pojašnjava, već i menja svet."
     "Shvatam."
     "A to ne možeš da programiraš, razumeš li?"
     "Da."
     Najdžel postade svestan da diše ubrzano kao i da Valiera pilji u njega s čudnim izrazom na licu držeći glavu malo nagnutu na stranu.
     "Govoriš kao vizionar, Najdžele, a ne kao naučnik."
     "Pa, pretpostavljam da si u pravu." Najdžel je zbunjeno tražio prave reči. "Nikada nisam bio vičan postavljanju definicija", reče jedva čujno i ustade.









8.
     Škiljeći u ekran pred sobom, Najdžel prozbori u mikrofon na okovratniku: "Bojim se da ni to ne razumem. Izgleda mi kao još jedno besmisleno ustrojstvo tačaka."
     "Besmisleno za nas, to da." Nikin glas, onako tanušan i dalek, zacvrkutao mu je u uhu.
     "Neka ti bude. Staviću ga u skladište pasivnih podataka." Najdžel pritisnu nekoliko komandnih dugmeta. "Dok si se probijala tunelima dobio sam odgovor od grupe Kardanski. Sećaš li se onog pacova? Pa, to uopšte nije pacov niti bilo koji nama poznat glodar. Jasno je da ne stoji na Zemljinom tlu, a visok je najmanje jedan metar, sudeći prema vidljivom koštanom sklopu njegovih zglobova."
     "Oh! Onda je to naša prva slika vanzemaljskog života", reče Nika uzbuđeno.
     "Upravo tako. Kardanski ju je prosledio specijalnom komitetu NCF-a radi objavljivanja."
     "Zar ne bi trebalo da idemo preko koordinatora Valiere?" U glasu joj je odzvanjala uznemirenost.
     "Ne moraš da se brineš zbog toga, ljubavi. Siguran sam da Novi sinovi drže na kratkoj uzdi sve što izađe iz NSF-a. Njima nije neophodno da se oslanjaju na Valieru."
     "Valiera nije Novi sin" reče Nika plahovito. "Sigurna sam da je neutralan."
     "Nisam ni rekao da je on Novi sin, iako mislim da nije mudro uzeti zdravo za gotovo da on to doista nije. 'Ne postavljam nikakve hipoteze', rekao je Njutn. Nego, najbolje je da nastavimo s radom."
     Najdžel se promeškoljio u stolici i utulio osvetljenje iznad svoje konzole. Mala, skučena soba bila je za oko 5 stepeni hladnija, no što je njemu prijalo. Položaj sedam sagrađen je u velikoj brzini i neke pogodnosti, kao što su odgovarajuća izolacija i valjan sistem cirkulacije vazduha, behu jednostavno prenebregnute.
     Nekoliko trenutaka je proučavao svoje beleške. "U redu. Pokušajmo sa sekvencom 8COOE." Načinio je zabelešku. Teškoća koja je iskrsavala u traganju za informacijama u potpuno nepoznatoj banci kompjutera sastojala se u tome što niste imali nikakvog načina da saznate kako su te informacije katalogizirane. Intuicija mu je govorila da bi prvih nekoliko postavki na tuđiskoj konzoli trebalo da budu opštijeg karaktera u poređenju s potonjim, upravo onako kako je to bilo kod brojčanih postavki u arapskom označavanju. Jadac je, međutim, ležao u tome što čak i u zemaljskim jezicima logično nizanje s leva na desno nije bilo uobičajenije od nizanja odozgo na dole ili pak, bilo kog drugog zamislivog načina. Možda tuđini uopšte i nisu koristili poziciono označavanje.
     Do sada su imali nekakvu sreću. S vremena na vreme, slične postavke na konzoli donosile su slike na ekranu koje su se nalazile u određenom saodnosu. Bilo je tu zajedničkih ustrojstava tačaka, uključujući i one koje su se kretale. Sekvence koje su prikazivale pomenute slučajeve imale su iste prefikse. Ovo je možda upućivalo na poziciono označavanje, a možda je, pak, bio posredi čist slučaj. Do sada je tražio od Nike da koristi samo delić raspoloživih prekidača na konzoli. Neki od njih zasigurno nisu bili prosti kataloški brojevi za dobijanje informacija. Neki su po svoj prilici predstavljali kamandne modalitete. Treći prekidač s desna u osamnaestom redu, na primer, imao je dva fiksna položaja. Da li je jedan značio 'isključeno', a drugi 'uključeno'. Da li je prvi možda značio 'uskladišti ovaj podatak' ili 'uništi ga'? Ukoliko se on i Nika zadrže na uskom prostoru tabele, možda će izbeći suočavanje s previše komandnih modaliteta, pre no što dođu do odredenih vrednih informacija. Nisu želeli da se izlože riziku da potpuno pretresu kompjuter, nasumično uključujući prekidače.
     Najdžel je za trenutak proučavao ekran. Na njemu je treperila neka slika. Izgledalo je da prikazuje tamnocrveni snimak prolaza u brodu. U hodniku se mogao zapaziti jedan savijutak, i dok je Najdžel promatrao prateći natpis, sličan persijskom pismu, koji se pojavio na ekranu, njegova žuta boja prešla je u plavu, a potom iščezla. Čekao je neko vreme i obrazac se ponovo pojavio.
     "Tajanstveno", reče on.
     "Ne verujem da sam videla taj prolaz."
     "To mora biti nešto što je u vezi sa one tri fotografije o kojima je izvestio tim broj tri, prilikom poslednje smene. One potiču iz neprepoznatljivih delova broda."
     "Trebalo bi da to proverimo sa inženjerima", reče Nika. "Ali nešto mi govori da sve tri prikazuju deo broda koji je stradao prilikom prinudnog spuštanja."
     Najdžel skupi usne. "Znaš, upravo mi je palo na pamet da bismo mogli ponešto da zaključimo i na osnovu činjenice da se ovaj natpis pojavljuje i nestaje u periodu od nekoliko sekundi. Naši tuđinski prijatelji bili su, po svoj prilici, sposobni da razrešavaju vremenske deliće kraće od sekunde - ukoliko su ovo mogli da čitaju."
     "To je u stanju bilo koja životinja."
     "Ali samo to. Isključeno je, međutim, da je onaj ko je načinio ovaj brod bio naprosto životinja. Primera radi - oni mali prekidači na konzoli pretpostavljaju korisnike s prstima sličnim čovekovim. Istina, poznajemo životinje sposobne da opaze stvari koje se kreću brže no što se da izmeriti sekundarom, jer bi inače bile brzo uhvaćene i istrebljene. Zanimljivo je zapažanje da su tuđini barem u ovom pogledu slični nama. Idemo dalje. Za svaki slučaj, ovo ću uskladištiti." Pritisnuo je nekoliko dugmića. "A tim broj jedan dobiće zadatak da to proveri."
     Odabrao je nekoliko sekvenci koje su se razlikovale od prethodnih samo po poslednjem broju. Na ekranu se nije ukazao nikakav odgovor. "Jesi li sigurna da prekidač još funkcioniše?" upita Najdžel.
     "Da, koliko ja to mogu da kažem. Merni instrumenti ne pokazuju nikakav pad napona."
     "Vrlo dabro. Pokušaj sad ovo." Izdiktirao je jedan broj.
     Ovog puta ekran je smesta oživeo: haotična crvena kamešanja gotovo kružnih predmeta.
     Jedna dugačka crna crta pružila se preko ekrana. Probila je jedan od mehurova uobličenih na čudan način. U tom mehuriću nazirale su se jedva primetne pojedinosti neke tamne senke. Kod ostalih se to nije dalo zapaziti.
     "Čudno", reče Najdžel. "Izgleda mi kao foto mikrograf. Podseća me na nešto iz mojih studentskih dana: laboratorijska biologija ili tome slično. Poslaću ga Kardenskom."
     Okrenuo je broj direktne linije sa Alfonzusom, preko Položaja sedam, dobio dozvolu i preneo tim vezama informaciju na Zemlju. Ovo je potrajalo nakoliko minuta. Signal se istovremeno uskladištavao u arhivu u Položaju sedam. Alfanzus je služio samo kao kamunikacioni pojačivač. Najdžel je napravio nekoliko zabeleški i naložio Niki da mu da narednu sekvencu.
     "Hej!" Nikin glas ga prenu iz zanetosti zapisivanjem. Na ekranu se videlo nešto glatko, u gumiranom odelu, što je stajalo naspram pozadine od niske paprati. Izgledalo je kao da nema noge već neko polukružno postolje. Videle su se dve ruke i nekakav zdepast izraštaj ispod njih, kao i delmično zatamnjen šlem na vrhu. Kroz njega se nejasno mogao nazreti obris glave. Najdžel je bio uveren da je ovaj snimak načinjen na Zemlji. Izgled paprati beše jednostavan i na neki način poznat.
     Ona prilika u odelu nije se odlikovala drugim pojedinostima, no to nije bilo glavno što je privuklo Najdželovu pažnju. Na slici se, takođe, nalazilo jedno drugo biće, znatno više od prvog, koje očigledno nije imalo nikakvo odelo na sebi. Bilo je prekriveno gustim crnim krznom i stajalo je delimično skriveno u paprati. U glomaznim četvrtastim šakama držalo je nešto nalik na povelik kamen.
     Nika i Najdžel su izvesno vreme razgovarali o ovome. Ona prilika u odelu izgledala je čudno i kao da se silom trudila da stoji uspravno u uslovima gravitacije. Onaj visoki stvor, međutim, onako težak, kosmat i pretećeg izgleda, izazivao je u Najdželu izvesnu nelagodnost. Ma koliko pokušavao, nije uspevao da se otme utisku da je posredi pripadnik ljudske rase.
     Taman je Najdžel otvorio usta da još nešto kaže, kada je zvučnik odjeknuo uzbuđenim muškim glasom: "Svi koji se nalaze u brodu, smesta napolje! Inženjersko odeljenje upravo je izvestilo da je došlo do pada napona u prolazu broj jedanaest. Na jednom drugom nivou zabeležen je porast napona. Bojimo se da bi to moglo da znači buđenje odbrambenog sistema. Smesta napustite brod!"
     "Biće bolje da izadeš, stara moja", reče Najdžel neubedljivo. On je bio bezbedan, ukopan metrima ispod Mesečeve prašine u blizini odaja za prebivanje. Nika se saglasiila i prekinula vezu.
     Najdžel je dugo sedeo zagledan u ono biće na ekranu. Stajalo je donekle okrenuto od kamere s jednom blago uzdignutom nogom. Imao je ipak nekakav čudan osećaj, da taj stvor gleda pravo u njega.









9.
     Groznica u kojoj se Piter Grejvs nalazio tokom dana popustila je i on se uveče probudio. Isprva je nešto nerazumljivo mrmljao. Gaspodin Ičino ga napoji toplom čorbom, potom mu dade okrepljujući brendi. Izgledalo je da mu piće vraća snagu.
     Grejvs je zurio u tavanicu, odajući utisak čoveka koji ne zna gde se nalazi; neprestano je mumlao delove rečenica koje nisu imale smisla. Posle nekoliko minuta odjednom je zažmirkao i po prvi put usmerio pažnju na Ičinovo zborano lice.
     "Imao sam ih, shvatate li?" promrmljao je jedva razgovetno. "Bili su tako blizu. Mogao sam gotovo da ih dotaknem. Ipak, bili su previše tihi i pored sveg onog njihovog pevanja. Nisam mogao da upotrebim kameru zbog toga što proizvodi one kliktave zvuke."
     "Odlično" reče gospodin Ičano, "Samo nemojte da se okrećete na bok."
     "Da, to", promsi kroz zube Grejvs, mahinalno spustivši pogled na svoju košulju. "To je uradio onaj veliki. Kopile. Mislio sam da nikad neće prestati. Vodič i ja smo ga zasipali kuršumima, ali je onaj njihav bacač plamena bljuvao vatru na sve strane. Narandžasto. Smesta je oborio vodiča i on više nije ustao. Blesak je obasjao sve... sve..."
     Grejvsov suv hrapav glas je zamro. Sedativi stavljani u čorbu počeli su da deluju. Već u sledećem trenutku čovek je počeo da diše ravnomerno i duboko. Kada je bio siguran da je Grejvs zaspao, gospodin Ičino navuče kaput i izađe napolje. Sneg je sada bio dubok najmanje jedan metar, sličan belom ćebetu koje je poravnavalo obično oštre konture horizonta na suprotnom brdu. Pahuljice su padale u mekoj tišini, uznemiravane jedino povetarcem. Put je ostajao nedostižan.
     Gospodin Ičino stao je da se probija kroz sneg preko čistine, zadovoljan što je dobio priliku da razgiba mišiće. Možda sada i nije bilo neophodno dovoditi pomoć. Najgore je verovatno prošlo. Ukoliko se rana nije inficirala - uzimajući u obzir antibiotike koje mu je dao, za to je bilo malo izgleda - Grejvs je mogao da se oporavi i bez profesionalne nege.
     Pitao se šta bi sve ono njegovo brbljanje moglo da znači. 'Veliki' je mogao da bude svako. Nešto je, ipak, prouzrokovalo onu ranu, ali gospodin Ičino nije poznavao nijedno oružje, uključujući tu i lasere, koje je moglo proizvesti tako veliku opekotinu.
     Gospodin Ičino zatrese glavom da bi je razbistrio, ali i da bi rasterao one kovrdže koje su mu padale na oči. Moraće da se podšiša. Na takve stvari se zaboravljalo daleko od ljudi.
     Podigao je pogled i odmah pronašao Orion. Jedva da je uspevao da razazna mrlju difuzne svetlosti koja je označavala Veliku maglinu. Na sasvim drugom kraju tamne zdele nebesa ugledao je Andromedu. Uvek mu se činilo neverovatnim to što je odjednom mogao pogledom da obuhvati tri stotine milijardi zvezda, čitavu jednu galaksiju koja mu je sada izgledala kao iskrica svetlosti, znatno bleđa od bližih zvezda. Zvezde nalik na zrna peska, beskonačne i besmrtne.
     Zbog čega su čovekovi pokušaji obožavanja delovali tako komično naspram te beskonačnosti?
     Te večeri na radiju je pročitana vest o jednom tetoviranom Novom sinu koji je celo telo prekrio crtežima. Zamisao je bila da se taj rad izvede polako, tako da poslednje crte budu istetovirane neposredno pre čovekove smrti. Ali pomenuti pojedinac je požurio sa svojim delom, a onda je prerezao sebi grkljan, naloživši u testamentu da mu se koža odere, uštavi i u odgovarajućem ramu pokloni Biskupu, kao primer žrtvovanja za istinu Novog otkrovenja.
     Gospodin Ičino uzdrhta i okrete se prema kolibi. Jedan čovek stajao je leđima okrenut prema njemu i gledao kroz prozor u kolibu. Gospodin Ičino kroči napred. Teško je bilo videti pojedinosti kroz zavesu snežnih pahuljica, ali taj čovek beše krupan i nepomičan. Činilo se da se naginje kao da želi da vidi nešto na bočnom zidu. Da, tamo se nalazio Grejvs. Krevet je bio tako postavljen da se nije mogao videti pravo kroz prozor.
     Gospodin Ičino priđe nešto bliže; nešto ga je verovatno odalo. Onaj čovek se hitro okrenu i zapanjujućom brzinom zamače za ugao kolibe. Ta prilika se lako kretala, uprkos debelim naslagama snega. Gotovo u trenu stopio se sa senkom.
     Kada je gospodin Ičino dospeo do čistine ispred prozora, sneg je već dobrano zameo tragove onog stvora. Ako su posredi bili tragovi čizama, onda su one pripadale krajnje neobičnoj vrsti; Morale su imati čudan oblik, neobičnu dubinu i barem četrdeset centimetara dužine.
     Gospodin Ičino je sledio trag ka šumi, ali je ubrzo odustao. Čovek je lako mogao da nestane u pomrčini. Gospodin Ičino se stresao i krenuo natrag prema kolibi.









10.
     "Kada je pritisak opao?" upita Najdžel kroz mikrofon na svom okovratniku. Nekoliko trenutaka pre toga Nika je ponovo uspostavila vezu.
     "Otprilike pre četrdeset minuta. Dobili su upozorenje od inženjerijskog odeljenja da se plastika probušila dok su uvodili instalacije u hodniku iznad ovog. Ostalo je dovoljno vremena da se provučem do izlaza, uzmem nekoliko boca s vazduhom i dovučem ih ovamo. Ovde ispod konzole postoji jedno mesto za slučaj opasnosti izazvane naglim promenama pritiska ali neko je zaboravio da ga opremi bocama."
     "Da li se sada nalaziš na tom mestu?"
     "Ne. Otkrili su pukotinu. Pritisak se postepeno normalizuje."
     Najdžel zavrte glavom i tek tada postade svestan da ona nije mogla da vidi taj gest. "Merde de jour. Imam loše vesti u vezi s nekima od naših uskladištenih podataka. Materijal koji smo nekoliko dana odlagali za čuvanje, dakle ono što smo dostavljali Alfonzusu da bi on to preneo Zemlji, nestao je."
     "Šta?"
     "Dok si ti bila isključena, ljubazno su me pozvali iz Komunikacija. Čini se da su načinili neku grešku u programiranju. Pod-rutina koja prenosi uskladištene trake s podacima Alfonzusu, nije bila u redu. Upropastila je sve pre samog čina prenošenja. Alfonzus se pitao zbog čega dobija duge transmisije bez ikakvog signala."
     "Pa, to je besmisleno. Sve što je poteklo iz Položaja sedam izgubljeno je?"
     "Nije sve, već samo ono naše. Svaki tim ima svoj broj fajla, a samo se s našim nešto dogodilo. Izgubili smo prilično materijala, ali ne baš sve."
     Bilo je to prvi put da je Najdžel čuo Niku istinski rasrđenu. "Kada završvm ovu smenu hoću da posetim Valieru."
     "Slažem se. Koliko sam do sada mogao da utvrdim, izgubili smo slike onog što liči na lanac molekula i bezmalo sve od onog što smo prikupili juče. Ali, slušaj, to možemo da popravimo. Vratimo se sada na fotografiju koju si otkrila neposredno pre no što je inženjerija uputila upozorenje."
     Najdžel je prionuo na proučavanje slike koja se pojavila na njegovom ekranu. Tuđinska fotografija prikazivala je tle mutne, tamnomrke boje, s okeanom crnim kao zift. Ružičasti oblaci jezdili su iznad tla, a oko planinskih vrhova hvatala se nekakva neobična izmaglica. Jedna, nešto svetlija Linija na obali, ukazivala je na prisustvo velikih talasa koji su se razbijali o plaže. Bilo je tragova plićaka i dubokih koralnih sprudova.
     "Koje je to područje na Zemlji?" promrmlja Nika.
     "Teško je reći. Podseća me na neke karte koje sam video, ali ne mogu da se setim koje. Pohraniću to u skladište namenjeno Alfonzusu. Možda su oni u stanju da pronađu ovovremeni snimak istog mesta."
     Sledećih nekoliko sekvenci nije donelo ništa. Usledile su skupine uskovitlanih tačaka, a zatim jedan obrazac koji se nije menjao. "Zadrži ovo", reče Najdžel. Siguran sam da je to jedna trodimenzionalna rešetka. Pogledaj, male lopte su različite veličine i boje.
     "To bi mogao biti model molekularnog lanca", reče Nika. "Ili je možda u pitanju slika neke prave stvari."
     "Tačno. To ću, takođe, pohraniti. Reći ću Komunikacijama da ništa ne prenose, sve dok ne dobijem priliku da pregledam njihove programe. Nećemo valjda dopustiti da i ovo izgubimo."
     "Pričekaj trenutak. Inženjerija zove", upade mu Nika u reč.
     Najdžel je čekao, dobujući prstima po konzoli. Nadao se da poruka koju je poslao nije prekinuta. Bile su mu potrebne informacije i fotografije koje je Kardenski mogao da pribavi.
     "Pojavila se još jedna prokleta pukotina", iznenada se oglasi Nika preko mikrofona. "Inženjerija mi je zapretila da će doći ovamo i izvući me napolje - volela bih da vidim kako bi to izveli ukoliko sama ne izađem. Imam dovoljno vazduha u bocama ali... Oh nešto mi je baš sada pucnulo u ušima."
     Najdžel je ljutito tresnuo svoju pisaljku. "Nije važno. Dođi ovamo. Ti i ja ćemo otići da porazgovaramo sa Valieram."

     "To što ste učinili bilo je neverovatno glupo", zaključio je Najdžel. Netremice je gledao Valieru u oči. "Ukoliko je tuđinski kompjuter iz nekog razloga uništio slike kada smo ih iščitavali na ekranu, tada je taj materijal izgubljen. Zauvek."
     Valiera je skupio prste u kupu. Malo je nagnuo stolicu unutra osvrćući se na Niku i Sandžisa. "Slažem se da je situacija nepodnošljiva. Neki delovi našeg hardvera nisu funkcionisali kako treba. Mislim da tome ponajviše kumuje činjenica što ovde zapravo ništa nije u redu. Ne zaboravite, međutim, da je uspostavljanje Položaja sedam još u toku i da su stoga greške neminovne. Ovde prisutni Viktor dao se na pregledanje kompletne mreže komunikacija i ja od njega uskoro očekujem konkretne preporuke." Valiera uputi Sandžisu značajan pogled.
     "Da. Očekujem da ću ubrzo dovesti stvari u red", reče Sandžis.
     "Mislim da ovo ne bi trebalo shvatati tako olako", reče nestrpljivo Nika. "Moguće je da smo iz olupinine kompjuterske banke nepovratno izgubili neke nezamenjive podatke."
     "A meni se čini da gospodin Sandžis to ne bi smatrao prevelikim gubitkom, nije li tako?" umeša se Najdžel s ironičnim osmehom na usnama. "Tim broj jedan ionako nije ostvario veliki napredak u svom istraživačkom radu."
     Sandžis se naroguši. "Radili smo jednako predano kao i vi. Ne vidim nikakav razlog..."
     "Ne, nije reč o tome", reče Valiera. "Istina, Tim broj jedan se još uhodava ali ti, Najdžele, moraš shvatiti da je njihov posao znatno teži. Oni izgrađuju inventar koristeći se tuđinskim pismom. Sve dok ne provale šifru i ne utvrde značenje tog pisma neće dobiti bilo kakav opipljiv rezultat."
     "Zbog čega se onda ne manu pisma i ne pokušaju da objasne stvari uz pomoć slika?" upita Nika blago. "To je staza koju mi sledimo i čini se da je dobra."
     "Pa dobro šta ste to vi otkrili?" Valiera je nehotice suzio očne kapke iščekujući odgovor s novom pozornošću.
     Nekoliko dugih trenutaka u prostoriji se čulo samo slabašno cviljenje ventilatora za obnavljanje vazduha. "Neke stvarčice koje liče na modele molekularnih lanaca, fotagrafije Zemlje iz orbite, jednu sliku nekog očigledno primitivnog primata", reče Najdžel tihim glasom. "Još nekoliko drugih stvari, kao i onog velikog pacova, dakako."
     "Najveći deo toga što pominjete, video sam u izvodima", reče Sandžis. "Sklon sam da osporim vaše tumačenje tih stvari, ali to bi, naravno, bilo gubljenje vremena."
     "Upravo tako", reče Najdžel. "Nika i ja nastojimo da otkrijemo onoliko koliko je to moguće, te smo stoga spremni da iznesemo neke ideje o tome na koji način kampjuter funkcioniše i šta se može očekivati od njega. Biće zanimljivo čuti šta će stručnjaci reći, o onom pacovu pasebno."
     "Pa", reče Valiera neodređenim tonom, "biće potrebno neko vreme da se to uradi."
     "Šta ste time hteli da kažete?" upita Nika.
     Valiera zastade. Najdžel ga je napeto posmatrao. Imao je već prilike da vidi ovu vrstu administrativca. Valiera je, nema sumnje, nekada bio izvrstan pilot, ali je negde uz put stekao birokratsku naviku da odmerava mogući uticaj svakog stava pre no ga izgovori. Bilo je neke proračunatosti u ovom čoveku.
     "Nacnonalna naučna fondacija odlučila je da ne objavi nijednu od slika koje otkrijete na tuđinskoj konzoli. Smatra se da bi to u ovakva vremena moglo da ima neželjen efekat."
     "Do đavola! Kako to neželjen?" reče Nika oštro.
     "Želimo ozbiljno naučno istraživanje svega onoga što dolazi iz Paložaja sedam. Objavljivanje informacija sada bi samo zagušilo NNF i prenapregnulo ionako tanušan budžet", reče Valiera bespomoćno raširivši ruke.
     "Potpuno se slažem", reče Sandžis. "Mnogim ljudima bi se fotografije poput one koja prikazuje golemog glodara učinile krajnje nepriličnim. Naša je dužnost da obezbedimo da se fotografije objave tek kada se budu mogle razumeti na ispravan način. Prvi biskup je naglasio to u više prilika."
     "Ah, a ja sam siguran da je Prvi biskup autoritet u pitanjima kulturnog šoka i egzobiologije", Najdžel uzdiže jednu obrvu okrenuvši se prema Sandžisu.
     "Prvi biskup je bio prisutan kada je Novo otkrovenje predstavljeno svetu", reče Sandžis ozbiljnim glasom. "On poseduje veliko i postojano znanje o ljudskim načinima i najboljem putu za čovečanstvo. Čini mi se da biste čak i vi mogli to da shvatite."
     "Najdžele, siguran sam da znaš da Novi sinovi nemaju ništa protiv postojanja vanzemaljskog života", reče Valiera diplomatski. "Novo otkrovenje je, konačno, proizašlo iz otkrića života na Jupiteru. Prvi biskup je jednostavno istakao da je čovek na poseban način vezan za ovu planetu, te će mu stoga vanzemaljske stvari izgledati potpuno strano, čak i zastrašujuće."
     "Da li ovo znači da vi delite mišljenje Novih sinova?" upita Nika.
     "Ne, naravno da ne", reče Valiara hitro. "Ja samo mislim da mi je obaveza da se postavim između ova dva suprotstavljena gledišta."
     "Ona su zaista suprotstavljena", reče Najdžel. "Ja ne mislim da vanzemaljski život mora da bude tako krvavo zastrašujući. Takođe, ne mislim da se naše ograničeno znanje o tome kako smo se razvili podudara s dogmom prvog biskupa."
     "Šta ste time hteli da kažete?" upita Sandžis oštro.
     "Nije važno. Naprosto, shvatam da treba da se trudimo da nam svest ostane otvorena. Objavljivanje svih podataka koje smo otkrili u kompjuteru od suštinskog je značaja. Patrebni su nam najbolji umovi koji bi radili na ovom problemu, a ne samo komitet NNF-a."
     "Ipak", reče Valiera blago, "Kongres i NNF su zauzeli određene stavove i mi moramo da ih sledimo."
     Najdžel se zavalio u stolici i počeo da dobuje prstima po kolenu.
     Nika je izmenila poglede s njim, a zatim se okrenula prema Valieri. "Ostavimo to pitanje za sada po strani. Dolazeći ovamo Najdžel i ja smo se složili da nam je neophodna zasebna veza s Alfonzusom, kako bismo obezbedili da još jednom ne dođe do gubljenja kompjuterskog fajla."
     "To mi zvuči kao razborit predlog", reče Valiera. Neke od bara napetosti nestadoše s njegovog lica.
     "Uvođenje zasebne transmsione veze u blizini same konzole neće zahtevati mnogo truda i vremena", reče Nika. Uzela je jedan blok hartije i skicirala shemu elektronskog kola. "Želim da postavim inventar kompjuterskog fajla unutar samog broda, tako da imamo zaseban inventar pristupačan svakom ko se u bilo koje vreme nađe kod konzale. Na taj način, čak i ako se nešto slučajno pokvari u Kamunikacijama, postajaće još jedna kopija koja se može dostaviti Alfonzusu za trajno uskladištenje."
     "To miriše na puno posla i troškova..." započe Sandžis.
     "Do đavola s troškovima!" odjednom reče Najdžel povišenim tonom. "Ovde se ne bavimo šusterajem. Onaj brod je star najmanje pola miliona godina. Još je naoružan i od njega možemo da naučimo više za nekoliko godina nego što čovečanstvo može da sazna za jedan vek. Neću da dopustim..."
     "Mislim da je vaš predlog valjan", upade Valiera. "Naložiću Inženjeriji da vam pruži svaku pomoć u tom pravcu."
     "Hoću zasebnu vezu sa Alfonzusom", reče Nika. "Potpuno odvojen podsistem."
     "Pobrinuću se da to smesta dobijete. Imamo dovoljno rezervne opreme. A sada..." Valiera baci pagled na svoj ručni časovnnk... "Čini mi se da je kucnuo čas da se Novi sinovi povuku u osamu i prepuste se meditaciji, gospodine Sandžis."
     "Odvajate vreme za to?" upita Najdžel sa nevericom. "Čak i ovde?"
     "Prinuđeni smo da pravimo kompromise sa svim stvarima, Najdžele", reče Valiera osmehujući se.
     Najdžel napravi grimasu, ustade i napusti sobu. Vrata tresnuše za njim s prolamajućim odjekom.









11.
     Stajao je na visokom grebenu i posmatrao kako plamenovi krče put kroz dolinu. Suva trava zagasite boje spremno je prihvatala vatru i gorela, proizvodeći hučeće izvijanje, zvuk sličan dobovanju neizmerno mnogo bubnjara. Kroz plašt crnog dima mogao je da vidi raštrkana mala stvorenja koja su raspirivala vatru. Davala su znake jedna drugima, prateći oganj od ivice doline, noseći u rukama male baklje kojima su osiguravala da se u plamenom zidu ne pojavi pukotina.
     Ispred vatre bežali su slonovi. Njihove dugačke uznjihane surle sada su već odavale znake panike. Upućivali su jedni drugima tuleće krike, jureći u susret propasti.
     S grebena je mogao da vidi tanku liniju močvarnog tla, koje se prostiralo ispod slonovskog krda. Slika je poigravala u treparavoj vrelini, ali je ipak uspevao da razazna zatravnjeno blato udaljeno svega kilometar od krda. Na svakom delu ivice močvare, u blizini zidova doline, iščekivala je po jedna manja grupa stvorenja s bakljama.
     Bilo je predaleko da bi se uočila bilo kakva pojedinost, ali se činilo da te spodobe igraju, podižući svoje močuge visoko u vazduh.
     Malo dalje, iza mačvare, pružao se suvlji, uzdignut plato. Na njemu je mogao da vidi krdo nekih životinja koje je mirno paslo. Verovatno su posredi bile antilope ili divlja goveda: neizmeran okean lovine. Pa ipak stvorenja s bakljama nisu obraćala pažnju na njih. Ona su progonila slonove i čekala trenutak da ih iskasape čim se životinje zaglibe u blato.
     Zbog čega su se izlagali riziku da budu pregaženi ili nabodeni na slonovske kljove? Da bi pokazali hrabrost? Da bi dobili još koju bajku više za noćne priče kraj ognjišta? Da bi pothranjivali mitove i legende, koji su narastali sa svakim novim prepričavanjem uz magijsku svetlost vatre.
     Kako su naučili da sarađuju na ovaj način, da se kreću napred i nazad u jednom razrađenom plesu dok su tražili slabe tačke svog budućeg plena. Ko ih je naučio da stvaraju plemena, pale vatru, predu tananu mrežu porodice? Tako usavršene veštine, savladane toliko brzo. Bilo je teško poverovati da je ova stvorenja vodila spora, teška ruka evolucije, delovanje...
     Oko mu je uhvatilo promenu senki. Okrenuo se. Jedno od tih stvorenja pojavilo mu se iza leđa, iza vitog drveta. Bilo je visoko jedva jedan metar, kosmato i s rukama i nogama koje su izgledale naduvene. Duboko usađene oči streljale su levo i desno, ispitujući teren. U tom času malo uspravno stvorenje podiže šiljat štap koji je držalo u rukama.
     Vetar je blago promenio pravac, donoseći mu mastan, slatkast miris te spodobe. Nijedno od njih dvoje nije se pomicalo. Posle nekoliko trenutaka onaj stvor zastruga stopalima, prebaci štap u jednu ruku, a drugu uzdiže okrenuvši dlan prema njemu. Dlan je bio zboran i prekriven oštrom kovrdžavom dlakom oko oštrih noktiju.
     Najdžel podiže dlan izvodeći istovetnu kretnju. Otvorio je usta da kaže nešto i u tom času slika nestade u uvojku dima. Svetlost se mreškala i poigravala. Okružilo ga je ono šuplje bubnjanje, gusto i bezmalo opipljivo u zasićenom vazduhu.
     Neko je kucao na njegova vrata.
     Skupio je papire koji su mu počivali u krilu, spustio noge na pod i u dva koraka stigao do vrata. Kada ih je otvorio, ugledao je Niku koja je nespretno stajala u hodniku.
     "Moj doktor mi je savetovao da nikad ne pijem sama", reče ona. Uzdigla je malu plastičnu pljosku s nekom prozirnom tečnošću. "Najčistiji napitak, destilisan u Alfonzusu u cilju naučnog istraživanja i napretka ljudskog znanja."
     "Krajnje zanimljiv primerak", reče Najdžel trezvenim tonom. "Uđi unesi ga, zarad daljeg proučavanja."
     Smestio se na krevet i dao joj znak da sedne na stolicu. "Bojim se da ovde nema mnogo mesta da bi se bilo šta spustilo. U ormanu imam još jednu čašu i pridružiću ti se čim završim s pićem koje upravo konzumiram."
     Sa zanimanjem je pogledala njegovu čašu. "Voćni sok?"
     "Pa, čovek mora da smeša kaniforen s nečim."
     Razrogačila je oči: "Ali to je zabranjeno."
     "Ne u Engleskoj ili Americi. Stvari u Engleskoj stoje prilično jadno, tako da su svi blagi euforici dozvoljeni - štaviše, podstiče se njihova upotreba."
     "Jesi li ikada pušio LSD?" upitala ga je s prizvukom poštovanja u glasu.
     "Ne. Nisam nikad osetio istinsku potrebu za tim. U svakom slučaju, to se ne puši. Ovo ne znači da imam nešto protiv pušenja, naprotiv. Na taj način najviše volim da uzimam hašiš. No, savetovali su me da na Mesecu ništa ne pušim - suviše je opasno - tako da sam s ostalim stvarima iz Kardenskog prokrijumčario ovaj kaniforen. To me je koštalo čitav imetak - dve stotine dolara, iznos one opklade, sećaš li se? - da to proturim."
     Pomešala je malo voćnog soka sa svojim alkoholom, srknula koktel i osmehnula se. "Držiš li da je ovdašnja svakodnevica toliko mukotrpna?"
     "Ne, uopšte. Krajnje je laka. Pri tom, nisam ovde dovoljno dugo da bi me uslovi niske gravitacije iscrpli. No, dok si ti montirala vezu sa Alfonzusom, odlučio sam da održim lobanjsku seansu na temelju materijala dobijenog od Kardenskog. Kaniforen mi ponekad daje dobre ideje, dopušta mi da sagledam veze koje inače ne bih mogao da uočim."
     Nika se namrštila i otvorila usta da nešto kaže. Najdžel je prekide namerno odmahnuvši rukom, a zatim promrmlja: "Ah, znam. Hoćeš da kažeš kako trujem um zbog gomile prekomernih uvida. Pa, ne osećam da time sebi nanosim štetu. To mi je u prošlosti pribavilo nekoliko iskri kreativnosti koje su puno pomogle mojoj karijeri. A onda, Nika, to je pravi užitak. To je veoma pomodna stvarčica. Svi hominidi je koriste."
     "U redu", reče Nika. "Možda ću i sama to jednom probati. Ali slušaj, trebalo je da se nađemo u gimnastičkoj sali pre jedan sat."
     "Zar? Jesi li sigurna? Pa, slušaj, ovde imate stravičnu gomilu mašina za vežbanje, a ja sam bio obuzet svojim razmišljanjima."
     "Trebalo bi to da upražnjavaš, znaš i sam. Valiera će te uskoro pritisnuti zbog toga. Ukoliko ne budeš vežbao, na kraju nećeš uopšte moći da se vratiš na Zemlju."
     "Kada instaliraju plivački bazen, eto i mene." Srknuo je piće i usredsredio pažnju na obližnji list papira.
     "Neće proteći mnogo vremena do toga, sada kada smo pronašli led. Pored toga, Najdžele, vežbanje ti pomaže da se dobro osećaš. Slušaj..." Spretno se obrnula u vazduhu izvevši jednokružni okret, i meko se dočekala na noge. "Priznajem da nije sve tako teško u niskoj gravitaciji."
     "Da, da", reče Najdžel gledajući je radoznalo. Slutio je da joj je malo nezgodno što ga je posetila u njegovoj jazbini. Ona je po prirodi bila fizički tip čoveka, tako da se nelagodnost po svoj prilici ispoljavala u pojačanoj aktivnosti; otuda gimnastika.
     "Dođi i sedi ovamo. Hoću da ti pokažem neke stvari." Dodao joj je kolor fotografiju Zemlje, načinjenu iz orbite. "To je ista ona slika koju smo onda dobili na konzoli. Kardenski ju je preveo u približno našu koloritnu skalu tako da nam ne izgleda zeleno."
     "Vidim. Koji je to deo Zemlje?"
     "Južna Amerika, južni vrh. Tiera Del Fuego." Najdžel kucnu prstom po glatkoj površini. "Ovo je Magelanov prolaz, uzani moreuz koji povezuje Atlantik i Pacifik."
     Nika je proučavala fotografiju. "To nije nikakav moreuz. Pregrađen je na četiri ili pet tačaka."
     "Tačno. A sada pogledaj ovo." Izvukao je drugi snimak iste oblasti, spustivši ga na sto kao da deli karte. "Kardenski je pribavio ovo od Geografskog istraživačkog instituta. Snimak je načinjen prošle godine."
     "Otvoren je", reče Nika. "To jeste moreuz."
     "Ta tačka uvek je bila otvorena, otkada su Evropljani otkrili Novi svet. Slika koju smo dobili iz kompjuterove memorijske banke izvesno prikazuje kako je to izgledalo pre no što je erozija probila moreuz."
     Nika je pohitala da kaže: "Onda nam to pruža još jedan putokaz za određivanje datuma."
     "Tačno tako. Stopa erozije nije baš sasvim dobro poznata, no Kardenski veli da je ovaj snimak star barem 750.000 godina. To se prilično lepo uklapa s proračunima o oštećenjima izazvanim radijacijom. Ali to nije sve." Najdžel skupi zabeleške, fotografije i nekoliko knjiga koje su ležale oko njegove postelje. "Neko je u Kembridžu identifikovao one rešetkaste strukture koje smo otkrili."
     "Šta predstavljaju?"
     "Snimke delova fiziostigrnine iz različitih uglova."
     "Nije li to..."
     "Tačno. Malo sam zaboravio sve to, ali sam proverio kod Kardenskog i pokazalo se da me sećanje natpisa u sredstvima javnog informisanja nije prevarilo - to je tvar koju upotrebljavaju kao okidač za RNK. To i nekoliko drugih dugačkih lanaca molekula jesu ono za šta se NNF zalaže da bude legalizovano."
     Nika je netremično posmatrala snimke koje joj je dodao. Njenom nevičnom oku složene matrice nisu ništa značile.
     "Da to nema veze s učenjem u snu putem korišćenja tkiva neposredno ispod moždane kore?"
     Najdžel klimnu glavom. "Čini se da je to jedna od njihovih funkcija. Daš to nekom i oni postaju sposobni da brže uče, da se napajaju informacijama bez ikakvog napora. No, to deluje, takođe, i na RNK. RNK se replicira kroz DNK - tu postoji neka stvar u vezi s aminokiselinama, koju ne shvatam do kraja - tako da postoji mogućnost da se znanje prenese na sledeću generaciju."
     "A zbog toga je i zabranjeno? Čula sam da su Novi sinovi protiv upotrebe toga."
     Najdžel se oslonio na zid i odmorio noge na uzanom ležaju. "Postoji jedna tačka gde bi naši prijatelji iz Crkve neopravdanih pretpostavki mogli da imaju udela. To je previše opasna stvar da bi se s njom poigravalo. Biolozi su započeli to pre mnogo decenija, eksperimentišući s glistama i sličnim stvorenjima. Ali čovek nije glista i biće potrebna krvavo duga serija eksperimenata pre no što me ubede da je primenjivanje tog sredstva na ljudskim bićima mudar potez."
     Zastao je, a potom blago rekao: "Ono što bih voleo da znam jeste - zbog čega je taj molekul predstavljen u jednoj tuđinskoj kompjuterskoj memoriji, staroj skoro milion godina."
     Nika ispruži čašu. "Možeš li mi dodati malo kaniforena u voćni sok? Počinjem da shvatam da bi to moglo da bude korisno."
     "Baš tako", reče Najdžel suvim glasom.
     "Ima još nekoliko zanimljivosti. Ona dugačka crna linija, naspram išarane pozadine koju smo otkrili, jeste molekul DNK, koji ulazi u - čekaj da još jednom pogledam - pneumokokus. Prost korak u procesu zamene, kako mi je saopštio Kandenski."
     Odložio je papire na stranu i pažljivo joj pomešao piće. "Pretpostavljam da sam halucinirao upravo na tu temu, kada si zakucala na vrata."
     Nika je brzo ispila piće, a onda se osmehnula, vrteći glavom. "Zanimljiv ukus. Oni to mešaju s nečim, zar ne? Ali objasni mi šta bi želeo da kažeš. Ne shvatam smisao svega ovog."
     Najdžel se zakikotao i izvrnuo palčeve. "Odlično. Nadam se da ni tipovi koji vire u pakete koje šaljemo Kardenskom neće to shvatiti."
     "Šta hoćeš da kažeš? Da su bili otvoreni?"
     "Dabome. Svi pečati su bili skinuti. Kaniforen je bio prerušen, pa je prošao. Ostalo se sastojalo samo od knjiga, hartija, fotografija i jedne trake. Ne znam šta su cenzori - verovatno Novi sinovi - mislili o svemu tome."
     "Neverovatno", reče Nika, vrteći glavom u neverici. "Teško je poverovati da je ovo uopšte naučna ekspedicija. Pre liči na..."
     "Na tekuću političku predstavu, da. Nameće se pitanje zbog čega je naša smena bila toliko često prekidana."
     Nika je delovala zbunjeno. "Naša scena?"
     "Da, rekla si scena. Ono što hoću da kažem jeste da imam utisak da smo daleko više prekidani u radu nego drugi timovi. Danas smo izgubili nekoliko sati, na primer, zbog onog povišenog električnog napona..."
     "Povišenog napona?"
     "U američkom žargonu to je visoki napon."
     "Nisi izgubio svoj engleski rečnik."
     "Mi smo izmislili jezik."
     "Kaži mi, mogu li da dobijem još malo tog..."
     "Tako brzo?"
     "Poseduje neke vidove..."
     "Baš tako. Mislim da ću i ja gucnuti još malo."
     "Egzotični sleng. Šarm Starog sveta."
     Najdžel je skupio papire i zgomilao ih na podu, osećajući kako mu se pete podižu i lebde iza njega. Ova prostorija je bila tako stešnjena da nije bilo mesta ni za jedan sto.
     Kada se ponovo zavalio u ležaj bio je iznenađen otkrivši Niku tamo. Poljubila ga je.
     Najdžel je načinio jedan zvaničan gest, ne potpuno izričit, koji je bio moderan širom Evrope. Nika je uzdigla jednu obrvu u znak odgovora. Prišla mu je kao vreli vihor.
     "U stanju si da ukrutiš i sveštenika." reče joj pun divljenja.
     "Nisam nikada pokušala."
     Otkopčao je metalnu šnalu na njenom boku. Otvoreno, pomislio je. Neposredno.
     Nadvila se nad njega, a njene male elegantno zašiljene grudi blago se zanjihaše. Period oscilacije, razmišljao je u magnovenju, zavisio je od kvadratnog korena ubrzanja gravitacije. Zanimljiva činjenica. Nešto zatitra u njemu i on je vide rastvorenu u žutoj svetlosti kabine, kao nov kontinent u vazduhu. Odeća mu je isparila. Kleknula je i njegovi stomačni mišići se zgrčiše kada mu je topli talas obuhvatio penis. Žmirkao je, žmirkao i tonuo u žute magline filozofije, koje su ga pozivale.









12.
     Izašli su napolje da prošetaju. Mukotrpno su se penjali uz strminu brda odronjavajući sitnu prašinu. Najdžel je poželeo da vidi Zemlju, i sve dok nije došao ovamo, nije shvatao da je More Marginis dobilo odgovarajuće ime jer je sa Zemlje izgledalo da se nalazi na samom rubu Meseca; pri tom se dala videti samo jedna njegova trećina. Da bi videli Zemlju, morali su se popeti uz strmo brdo. Nika je strahovala da bi ga ova šetnja mogla premoriti, ali ona nije uzimala u obzir njegovu žilavost; neprekidno je dahtao, ali nijednog trenutka nije usporio, sve dok nisu stigli podno vrha.
     "Divno", reče on zaustavivši se, s rukama na bokovima. Glas mu se razlegao kroz radio u odelu.
     "Da. Mogu da vidim kuću."
     "Gde?"
     "Jokohama. Tamo."
     "Tačno. A tamo je zapadni deo Sjedinjenih Država."
     "Oblaci iznad Kalifornije."
     "Ali ne i iznad Oregona."
     "Tamo gde se nalazi tvoj gospodin Ičino?"
     "Tako je. Pitam se što mi se tako dugo ne javlja."
     "Hmmm. Čak je i onaj onako ogroman krater od eksplozije nevidljiv odavde. Čudno. Ali, slušaj, nije li odista prerano očekivati rezultate?"
     "Verovatno. Možda ga je i sneg zavejao."
     "Konačno ni od tebe nije dobio nikakav glas."
     "Tačno. Bili smo tako prokleto zauzeti."
     "I cenzurisani."
     "Odsečeni", reče on usiljeno se nasmejavši.
     "Nema načina da se to izbegne."
     "Nisam baš siguran u to."
     "Oh? Kako?"
     "Razmišljam o uspostavljanju jednog neprobojnog kanala s Kardenskim."
     "To će biti teško."
     "Ali ne i nemoguće. Možda bismo ga mogli provući preko nekog drugog mesta."
     "Na Zemlji?"
     "Ne, ovde. Na Mesecu. Šta misliš o bazi Hiparhus?"
     "To je samo obična ispostava. Kada su pronašli ledenu žicu na Alfonzusu, Hiparhus je postao zapećak."
     "Hm." Zaćutao je.
     "Pogledaj je", reče posle izvesnog vremena. "Zemlja. Lebdi tamo kao kakav anđeo izvan svake vere."
     "Oprezno. Nazovi je tako, i Novi sinovi će početi da tvrde kako su oni to prvi smislili."
     "Oni bi to zacelo uradili. To je njihov stil."
     "Zbog čega se ne skrase na jednom svetu? Zbog čega puštaju pipke i ovamo?"
     "Oni vole da brljaju naokolo. Vlast je, znaš droga koja stvara zavisnost."
     Posmatrali su svoju planetu, dopola vidljivu iznad šarenog horizonta. Nika šutnu kamen niz mrku strminu. Jedini zvuk koji se čuo bilo je zujanje cirkulacije vazduha u njihovim odelima.
     "Neverovatno", reče Najdžel uzbuđenim glasom. "Niko to nije primetio, ali ovde će nastati prva prava kolonija na Mesecu. Ona olupina uvek će mamiti naučnike da čeprkaju po njoj, tokom decenija koje slede."
     "Cilindrični gradovi će imati vlastitu bazu. Verovatno veću."
     "Taj njihov elektromagnetski top? Ako ga uopšte sagledamo."
     "Zar ne misliš da će im to poći za rukom?"
     "Zar ne bi trebalo i mi to da radimo?"
     "Oh..." Najdžel slegnu ramenima, a onda shvati da se taj gest, napravljen unutar odela, ne može videti. "Verovatno. Cilindrični gradovi biće valjana proizvodna sedišta, u to ne sumnjam. Oni će, takođe, upijati sunčevu svetlost, a zatim je usnopljavati i pretvarati u mikrotalase. Fotovoltažno pretvaranje energije, i to naveliko. To će biti velika pomoć - biljke dobijene likvorizacijom uglja su, znaš, stavljene van proizvodnje otkako je dokazano da je bezopirin kancerogen. Evropljani ponovo zapadaju u beznadežno stanje u pogledu energetskih izvora."
     "Zar oni ne mogu da kupe dovoljno alkoholnog goriva? Prinosi brazilske žetve šećerne repe ove godine su izuzetno veliki."
     "Ali ne i dovoljni; to je kap vode spram mora žeđi svetskih potreba."
     "Onda je najbolje da što je moguće brže sagradimo cilindrične gradove i još solarnih kolektora."
     "Hmmm, da. Pretpostavljam da je tako. Ali to nije razlog zbog koga je ideja o svemirskom zajedništvu obnovljena i izvučena iz fioke..."
     "A otkuda to onda?"
     "To je maslo Novih sinova. Mislim da je koriste kao dimnu zavesu."
     "Čula sam da ta ideja ima i svesvetsku podršku."
     "Oh, da. Oni su jaki na Zemlji - a kalambur je hotimično izazvan."
     "Dimna zavesa Za šta?"
     "Nije pitanje za šta, nego protiv čega. Protiv nas. Da bi skrenuli pažnju i novac sa ovog programa ovde."
     "Oh, jesi li siguran?"
     "Ne." Najdžel šutnu jedan kamen. Gledali su kako se tumba nizbrdo, podižući srebrnast oblak prašine, koja se uznosila i spuštala avetinjski meko. "Ne, u tome i jeste prokletstvo. O svemu tome moram da nagađam. Ali znam da kongresovi komiteti neće bez ikakvog razloga iznenada da planiraju ogromne troškove, postavljajući ih na vrh nacionalnog budžeta. Nešto se događa."
     "Osećam se prilično naivno."
     "Nemoj. Treba da shvatiš da su igre koje se igraju na vrhu gomile - ipak samo igre. Politika, javni odnosi, karijerizam, šoubiznis - sve te reči trebalo bi da su sinonimi."
     "Konkurencija je zabavna."
     "Svakako. Ova predstava je došla do vas zahvaljujući čudesnoj moći testosterona. Ali tu mora biti još nečega. Nešto više od igre."
     "Da li zbog toga nikada nisi želeo da uđeš u više ešalone? Da si to učinio, bio bi slobodan da upotrebiš svoj uticaj u korist onoga što istinski želiš - da dođeš ovamo i okreneš leđa svemu onome dole."
     "A?" Iznenadio ga je njen ton. "Da okrenem leđa? Ne, pogledaj... pogledaj taj slatkiš od naše planete. Evo gde smo mi sada, najdalje od svih. Nema ničeg osim noći iza nas. A ipak je prizor koji dominira nebom krvava stara Zemlja. Da joj okrenem leđa? Pa, mi smo još zagledani u same sebe."

     Te večeri posle, iscrpljujuće seanse s konzolama, ponovo je došla u njegovu sobu. Najdžel je osetio da u njihovoj ljubavnoj igri ima prilično očajničkog grčenja. Osetio je da je privija uza se sa žestinom koja je i njega iznenađivala. Svilasti pokreti, veoma naelektrisani, imali su vlastiti život. Uzimajući u obzir da je u pitanju bio hotimični čin, oku svesti je to izgledalo kao sporo bućkanje naduvenih i gumastih organa, tupih za eterično - podizanje iz drevnog gliba, uz nevoljno grčenje. Ali ispod toga ležala je radost, jedna vazdušasta ushićenost, koja je plamtećim pritiskom podizala ugodnu masku manirizma, koju je vazda imao na sebi. Ona je zauzimala mesto u jednom sferičnom prostoru, tako žestokom da su ljudi morali da žive u parovima; pojedinac je jedva mogao da podnese da gura sam.
     Pa ipak, čak i dok je ovako ležao na mestu na kome su se slučivale sve njene linije, s glavom ukotvljenom između njenih butina, Najdžel je osećao kako se udaljava od nje, od tog klizećeg trenutka i tone u zagonetke koje su se spajale u žižu. Sa Nikom ga je obuzimao lenji spokoj, osećaj koji nije doživeo još od Aleksandrije, ali je ostajala ona sveprožimajuća napetost, dvostruka privrženost, kako ovoj ženi tako i onom razorenom brodu tamo napolju, kao da su obe stvari predstavljale veze u nekom nevidljivom krugu. Borio se s ovim mislima i čvorištem koje su one stvarale u njemu i u tom naporu je i zaspao, s Nikinim slankastim mošusom u nozdrvama i otežalim, tromim rukama, koje kao da su podupirale neki nevidljiv teret.

     Probudio se usred noći. Svesno se pomučio da izađe iz kreveta, kako je ne bi probudio, a onda je upalio samo malu lampu za čitanje, u uglu.
     Gomila materijala od Kardenskog beše pozamašna, no on je strpljivo radio na njoj, čitajući onoliko brzo koliko je to mogao. Zagonetke prošlosti imale su razdražujuću naviku da mu klize kroz prste kada bi pokušao da ih utvrdi. Mnogo toga bilo je poznato ali za najveći deo činjenica međuodnosi su se samo podrazumevali. Otkriti široku raznolikost oruđa, uglavnom kamenog, isklesanog i uglačanog za određenu upotrebu, bilo je srazmerno jednostavno. Ali kako te kosti popuniti mesom? Na koji način na krhotinama steći predstavu o načinu života?
     Žalio je što nije posvetio više pažnje tome na univerzitetu; sećao se kako je tek samo prelistavao udžbenike iz tih predmeta pre izlaska na ispit.
     Bilo je tu pregršt priča i podataka o majmunima, ali su dokazi izgledali prilično jaki - čovekovi pra preci nisu izgledali niti su se ponašali, kao savremeni veliki primati. To što vam je neki Fred rođak nije odmah značilo da ste u stanju da saznate puno o njegovom dedi proučavajući Fredove navike. Sve je bilo tako isprepleteno, tako zamršeno. Postojala je čitava džungla teorija i mehanizama provere, koja je imala za cilj da objasni čoveka - lov na veliku divljač, vatra, selekcija prema veličini mozga. To je u isti mah podrazumevalo produženu zavisnost dece i žena, gubitak ciklusa parenja, tako da su žene stalno stajale na raspolaganju i bile zainteresovane; začeci porodice, tabui, tradicija, svi činioci, svi delovi mreže.
     Majmuni iz hindu hramova obično se ponašaju miroljubivo dok su u džungli. Kada, međutim, jednom postanu mezimci i naviknu se na život u hramu, počinju da se slobodno razmnožavaju i stvaraju velike grupe. Dogodi li se da jedna takva grupa nabasa na sličnu, odjednom se rasplamsava žestoka srdžba i dolazi do sukoba. To su životinje koje ne mogu da sede skrštenih ruku; lišene potrebe za lovom izmislile su ratne pohode. Baš kao i čovek.
     Najdžel uzdahnu. Sve analogije sa životinjama behu veoma prikladne, no da li je to značilo da je čovek sledio isti put u svom razvoju? Prema opštoj saglasnosti čovek je bio daleko najpametniji grabljivac koji se mogao pronaći pod nebeskom kapom. Rat je uvek bio uzbudljiviji od mira, jednako kao i lopovi od policajaca, pakao od raja, a Lucifer od Boga.
     Kada su ih upitali zbog čega žive u malim grupama, Bušmani iz Kalaharija odgovorili su da je to zbog toga što se plaše rata.
     Plemena, klanovi, savezi. Afrika kotao Afrika topionik. Klisura Olduvai, Ravnica Sarengati, Velika rasapina koja je okruživala planetu; džinovska brazda koja se račvala, izvijala se i treperila suvim prašnjavim ravnicama Afrike. Zemljotresi i vulkani koji su izazivali migracije, terajući lovce napred u potrazi za divljači.
     Neki smatraju da se tu začeo obred: veliki spokoj koji je proishodio iz beskrajnog ponavljanja radnji, uslovljavao je da svaki korak bude razrađen do tančina. Omamljujuće, uspokojavajuće pojanje, propisani koraci plesa - tvorili su jedan sistem u kome je sve bilo izvesno, sve pravilno. Bio je to jedan džepni univerzum koji je nadomeštao nesigurnost i nepredvidivost spoljašnjeg sveta.
     Suvo šušketanje stranica koje je okretao čitajući paralo je tišinu prostorije. Preleteo je pogledom preko jedne analize obreda shvaćenog kao društveni cement. Trčeći, živeći, skačući, pojući. Najdžel povi gornju usnu s osećanjem gorčine u duši. Samo jednom i svi zajedno. Radosno pevanje ljubav zauvek.
     Iskrivio je lice u grimasu.
     Zavičaj: suva ravnica boje slame s raštrkanim žbunjem, tamnozeleni gustiš u blizini močvare i vrtača; zelenkasta vijugava traka koja se pružala duž male reke. Jezik krzna, rogova, čeljusti, krljušti krila. Vedra logika oštrih žutih zuba i zatupastih toljaga. Stvorenje koje hoda uspravno predvodeći grupu odrpanih spodoba. Čeljusti i usta istureni napred - tragovi njuške. Nisko čelo i spljošten nos. On se penje po drveću, on traži vodu, uči i pamti.
     Razum i smrt. Bogat, zlehudi miris mesa.
     Žene koje su ostajale u pozadini u vreme lova da bi sakupljale korenje i bobice sada su više volele povrće, voće i salate. U čuvenim restoranima jelovnici su sastavljeni od debelih šnicli i polupečenih rostbifa.
     Na lobanji staroj tri stotine hiljada godina zapažali su se jasni tragovi ubojstva. Ali uz takvu prirođenu napetost, takvu surevnjivost, kako je čovek uopšte uspevao da sarađuje? Zbog čega se tako eksplozivno raširio iz krvave kolevke Afrike taj proizvod sasvim nove vrste evolucije. Od Ramapitekusa do afričkog Australopitekusa preko Homo erektusa i Neandertalca do Volmslija - povorka koja bi trebalo da sve objasni, no koja zapravo ništa nije kazivala o velikoj tajni: zbog čega se sve to dogodilo?
     Geni, ti moćni pogoni okolnosti. Darvinova neumorna mašinerija. Prilagodljivost. Složenost nesputanih struktura u mozgu, govorili su. Nervne ćelije s tananom međupovezanošću, koja nije bila data rođenjem, već oblikovana pod pečatom iskustva.
     Ruke, oči, uspravno držanje. Jedan uzbuđen muški šimpanza otkida granu s drveta, maše njome, podiže se na zadnje udove i odvlači je. Ostale šimpanze ga slede, tumarajući između drveća, otkidajući grane i vitlajući njima po vazduhu. Oni skaču kroz lišće, istrčavaju na čistinu i jurcaju nekoliko metara duboko u uvelu travu. To je neka vrsta predstave, grupne proslave.
     Međusobne uslovljenosti, logička izvođenja zaključaka i dokazi o uticaju okoline. Jedan dečak, star oko šesnaest godina, leži na boku, s kolenima blago povijenim i glavom koja počiva na ramenu u spavaćem položaju. Izgleda sićušan na dnu tamnog useka. Gomila kamenih krhotina tvori jastuk pod njegovom glavom, a pokraj ruke mu počiva krasno izrađena kamena sekira. U lišće su zamotane ispečene krmenadle i noge od antilope; dečak će morati da prezalogaji nešto u zemlji mrtvih.
     Krugovi i životinje nacrtani po zidovima; obojena glina što prekriva lica i oblutke. Umetnost sledi religiju barem sto hiljada godina unazad. Pripitomljene životinje, poslušni čopori pasa, mačaka, krda stoke. I uvek nemir, kretanje napred, agresija, rat.
     Čovek bi se radije ubio no što bi pristao da umre od dosade - žudnja za novim, lov, istraživanje, umetnost, nauka.
     "Štaaa... to... radiš?" oglasi se Nika sanjivo žmirkajući u njegovom pravcu.
     "Proučavam. Tražim ključeve rešenja."
     Nika je smakla bila pokrivač i sada je zurila u nisku tavanicu. Duboko udahnu vazduh da bi pročistila pluća, a zatim sede na postelju. Crna kosa joj se lagano uvijala i prelivala na niskoj gravitaciji.
     "Ono malopre bilo je izuzetno prijatno."
     "Hmmmm."
     "Znaš, nikada se ranije nisam ovako osećala."
     Podigao je pogled. "Kako?"
     "Pa, nekako sam opuštenija nego inače... Pretpostavljam da... postoje ljubavne veze i ljubavne veze."
     "Odista", promrmlja Najdžel rasejano. "Seks je način na koji se Bog smeje bogatima i moćnima, kako je to Šo, Vajld ili neko drugi rekao."
     "A mi nismo ni jedno ni drugo."
     "Da", reče Najdžel nastavljajući da čita.
     "Pa, pretpostavljam da zapravo ne umem da se izrazim..."
     Najdžel odloži papire na stranu i osmehnu se.
     "I ne moraš. Vidiš, nekad je naprosto preuranjeno donositi sud o određenim stvarima. Čovek, počesto više nauči orući kroz život nego secirajući ga."
     "Ja... ah."
     "Da li to za tebe ima nekog smisla?"
     "Donekle."
     "Hm. Dobro." Skupio je svoje zabeleške.
     "Ima li kod tebe neko dugme za isključivanje, koje bi te prekinulo u radu?"
     "Da", promrmljao je odsutno. "Nalazi se tačno na vrhu mog kurca."
     "To sam već probala."
     "Hm. Voli me, voli moj fanatizam."
     "Pa lepo." Uzdahnula je zamišljeno. "Vidim da se tu ne može mnogo učiniti po pitanju romanse. Nikada nisam videla da neko sam sebe toliko forsira. Drugi ne..."
     Najdžel se naroguši. "Drugi nemaju predstavu o tome šta je važno."
     "A ti imaš."
     "Možda. Postoji puno toga što još pokušavam da smestim u svoje osedele ganglije. Slušaj ovo." Nagnuo se napred skrštajući ruke. "Jasno je da je onaj ko je upravljao ovim brodom znao stravično mnogo o našim precima. Mora da su ovde izvodili neki projekt, inače ne vidim zbog čega bi se trudili da saznaju ovoliko mnogo. Zašto, konačno nisu proučavali i delfine - oni su inteligentni, iako, dabome, na sasvim drugi način."
     Nika ogrnu jednu od njegovih košulja i sede pored njega. "U redu. Ulazim u tvoju igru. Možda je sa nama bilo lakše opštiti."
     "Zašto?"
     "Pa, reklo bi se da su oni bili otprilike kao mi. U ovoj olupini ima mnogo stvari koje možemo razumeti. Njihova tehnologija nije potpuno tajanstvena. Imali su, po svoj prilici, slične društvene oblike. Imali su čak i rat, ukoliko je to ono što bi njihov odbrambeni štit i napadački sistem imao da nagovesti."
     Najdžel je polako klimao glavom. "Neko je, takođe, pokupio sve preživele, inače bismo otkrili nekakve tragove njihovih tela."
     "To znači da su imali više od jedne brodske ekspedicije."
     "Možda. Teško je utvrditi. Pola miliona godina je dugo vreme. Ne možemo čak biti sigurni u pogledu činjenice o nama samima od pre pola miliona godina. Na koji način smo pripitomili životinje? Kako smo razvili sistem porodice i raširili se iz šuma preko savana? Kako smo naučili da plivamo? Do đavola, majmuni ti neće preći potok dublji od pola i širi od deset metara. Pa ipak, sve to se tako brzo dogodilo."
     Nika slegnu ramenima. "Iznuđena evolucija. Velika afrička suša."
     "Da, to je prihvaćena priča. Ali sve ovo..." mahnuo je rukom prema zidu... "baze na Mesecu, nauka i tehnologija, ratovi i gradovi. Sve to samo nagoveštava da je reč o velikom lovu? Znam da je teško poverovati u to. Ali pazi, poslušaj ovo."
     Uzeo je mali kasetofan i položio ga na kolena. "Uključiću ga na najmanju jačinu zvuka da ne bismo nikoga probudili. Ovo je ratnička pesma iz Nove Kaledonije. Deo antropološke pošiljke. Pretpostavljam da je Kardenski smatrao kako će mi to delovati kao duhovitost, podrazumevajući da je moj muzički ukus na ovom nivou."
     Traka je zapucketala. Začula se duga lenja pesma, glasna i duboka, premda donekle prigušena udarcima bubnjeva. Pevana je osećajno ali, začudo, bez ikakvog plana. Nije tu bilo nikakvog unutrašnjeg ritma već samo povremenih, nasumičnih intervala kadenci koje su se javljale kao prekidi. Zvuk potmulog basa ispunio je sobu. Nekoliko časaka pevači su složno pevali i činilo se da njihovi glasovi i udarci bubnjeva dobijaju u snazi i smislu. A onda se ritam ponovo razbio.
     "Avetinjska stvar", reče Nika. "Kakvi su to ljudi koji pevaju ovo?"
     "Najprimitivnija ljudska zajednica koja nam je poznata. Ili još bolje - koju smo poznavali. Ovaj zapis star je oko četrdeset godina i od tada do danas to pleme se rasturilo. Oni su gubitnici - ljudi koji se nisu prilagadili sve većim grupama i ovladali uspešnijim načinima ratovanja, odnosno pravljenjem oruđa. Čini se da mu je manjkala doza agresivnosti koju 'uspešna' društva, poput našeg, ispoljavaju u poznatoj meri."
     "I zbog toga su nestali sa lica zemlje."
     "Pretpostavljam. Nekada u prošlosti, svi smo verovatno ličili na takva plemena, ali je onda nešto ušlo u nas. Ali šta je bilo to nešto? Evolucija, vele naučnici. Bog, drže Novi sinovi. Voleo bih da znam istinu."
     Ophrvao ih je umor. Najdžel promrsi kroz zube jedno 'laku noć' i za tili čas utonu u san. Nika je, međutim, ostala budna. Ležala je i gledala tupo u tavanicu, a nemušto, bezvezno pevanje vrtelo joj se neprekidno u svesti.

     Morali su da prekinu rad u olupini na dva dana jer su svi bili zaposleni na dovršavanju sistema za održavanje životnih uslova. Najdžel i Nika radili su u hidrofonskim mehurima, velikim komorama izdubljenim u Mesečevoj steni uz pomoć nuklearnih isparivača. Zapečatili su napukle zidove nanoseći na pukotine zrnastu crvenu boju, koja je, sušeći se, poprimala uljastu čvrstinu. Pred kraj drugog dana, Najdžel beše sav utrnuo od naprezanja. Hodao je pogureno zbog istegnuća mišića u leđima. U menzi je osetio spontano raspoloženje slavlja, koje mu nije godilo, te se vratio u sobu s konzolom. Nika je opazila njegovo odsustvo i krenula je da ga potraži. Pronašla ga je kako sedi u stolici ispred konzole. Lice mu je bilo obojeno zagasitom, treperavom zelenom svetlošću.
     "Trebalo je da spavaš kod kuće."
     "Došao sam ovamo da razmišljam."
     "Tako sam i mislila."
     "Hm. Nisam bio baš briljantan tamo dole, je'l da? Ona hidrofonska napast me je dobro udesila."
     "Mislim da nisi morao da se upuštaš u to. Valiera je ostao po strani, a nimalo nije stariji od tebe."
     Mahnuo je prstom prema nekom zamišljenom protivniku u hladnom zgusnutom prostoru ove sobe. "Eto, tu grešiš. Valiera bi jedva dočekao dokaz moje fizičke nesposobnosti da - kako beše ona uobičajena fraza - pružim puni doprinos ovdašnjim radovima. Ne, moram da vodim računa o neuralgičnim tačkama. One su sudbonosne."
     "Trebalo bi da imamo više pomoći, a ne da se od nas traži da... no, čini mi se da to nije bitno. Ipak, volela bih da na terenu imamo jednog ili dvojicu stručnjaka koji bi nas podržavali. Možda, recimo, nekog iz oblasti kulturne antropologije."
     "Previše pešački", promrmlja Najdžel.
     "Kako to?"
     "Mnogo je više ovde na kocki."
     "Do sada stvari izgledaju prilično bezazleno."
     Najdžel šmrknu, nasmejavši se nekako nervozno. "Možda."
     "Ali ti ne misliš tako."
     "Samo nagađam."
     "Znaš li nešto što ja ne znam?"
     "Nije bitno ono što ja znam. Bitne su veze."
     "Na primer?"
     "Jesi li čitala izveštaj o istraživanju Snarka?"
     "Imala sam priliku da pročitam najveći deo toga. Nije bilo puno podataka."
     "Nikada ih i nema, u izveštajima o istraživanju, sve dok najposle ne rešiš problem. Ne, ne mislim na to, već na njegovu početnu putanju."
     "Nisam znala da nam je ona bila poznata."
     "I nije precizno. Naređenja su glasila da se tragovi prikriju. Ali neki tipovi su, računajući unatrag, na osnovu njegovih različitih prolaženja pored planeta dobili srazmerno valjanu predstavu o tome kamo je stremio."
     "Iz kog dela neba se pomolio, hoćeš da kažeš?"
     "Tačno. Stari Snark je došao iz pravca konstelacije Akvila. To ti je ona hrpa zvezda koja tobože ima oblik orla - Altair se nalazi među njima."
     "Očaravajuće", reče ona suvim glasom.
     "Sačekaj. Ima jaš jedna zanimljiva pojedinost. Pre nekoliko godina čeprkao sam po tome, proučavajući Akvilu. U Nortonovom Zvezdanom atlasu otkrićeš da je bilo dvadeset srazmerno sjajnih nova - odnosno Zvezdanih eksplozija - između 1899. i 1936, koje su se raširile preko celog neba."
     "Ah. Hm."
     "Od toga pet se zbilo u Akvili."
     "Pa šta?"
     "Akvila je malo sazvežđe. Zaprema manje od četvrtine jednog procenta neba."
     Nika je podigla pogled sa izrazom obnovljenog zanimanja. "Da li još neko zna za to?"
     "Neko izvesno zna. Jedan tip, po imenu Klark izneo je to jednom javno. Pronašao sam taj podatak."
     "Velike nove?"
     "Prilično velike. Nova Akvila iz 1918. bila je jedna od najsvetlijih koja je ikad zabeležena. Samo u 1936. godini, Akvila je imala dve nove."
     "To bi moglo da znači da je Snark bio na radnoj misiji?"
     "Ne, on. Ubeđen sam da je on izviđač, period."
     "Ili poenter?"
     "Kako to misliš?"
     "Pas poenter. Ona vrsta koja pokazuje na prepelicu."
     "Do đavola." Najdžel je sedeo kao ukopan. "Nikada nisam mislio o tome baš na taj način."
     "Moguće je."
     "Pobogu, da. Moguće je. Nije bilo nužno da Snark zna šta su njegovi tvorci naumili."
     "S vremena na vreme on ih izveštava o svojim otkrićima."
     "A oni... koriste te informacije."
     Nika reče živahnim glasom. "To je samo jedma idejica. Te nove - koliko su bile udaljene?"
     "Oh, različito", odgovori Najdžel odsutno. "Značajno je, međutim, da se nalaze duž iste linije vidokruga, gledano odavde. Kao da se uzrok kreće prema nama."
     "Najdžele, to je samo..."
     "Znam. Samo jedna idejica. Ali ona je... u skladu."
     "U skladu s čim?"
     "S ovom olupinom ovde." Mahnuo je neodređeno rukom. "Neka živa bića došla su ovamo, u našoj dalekoj prošlosti. Taj brod je sadržavao nešto što je Snark nazivao organskim farmama, a ne superkompjutere."
     "Mislim da si rekao da su u njemu bile životinje."
     "Da, Snark je i nas nazvao živatinjama. Bez namere da nas uvredi. Za nas je mislio da smo nešto posebno."
     "Zbog čega?"
     "Kao prvo, mi smo neobični. Rekao je da je najveći deo života, mašinski život. A mi smo..."
     "Mi smo šta?"
     Najdžel je osećao čudnu nelagadnost pri pokušaju da izusti tu reč. "Mi pripadamo univerzumu suština."
     "Šta bi to trebalo da znači. Čitala sam klasificirani sažetak koji si ti napisao ali..."
     "Nemam ključ rešenja za značenje toga."
     "Ako je tako, onda su i bića iz ove olupine, takođe, pripadala univerzumu suština. Došli su ovamo da uzmu nešto."
     "Ili da nešto daju."









13.
     Posle čitavog dana grozničavog buncanja, Grejvs se sledećeg jutra probudio sposoban da razgovetno govori. Gospodin Ičino je ispržio šnicle od sintetičkog kvasca i, dok su obedovali, Grejvs je potvrdio najveći deo zaključaka do kojih je gospodin Ičino došao proučavajući njegove mikrofilmove.
     "Nedeljama sam im bio za petama", reče Grejvs, pridigavši se u krevetu. "Najpre sam ih sledio helikopterom, a zatim pešice. Načinio sam par snimaka iz daljine, pronašao, štaviše, ostatke povrća koje su grickali, nekoliko zečjih kostiju i slične stvarčice. Moji tragači odredili su verovatne tačke. Moj vodič i ja uočili smo neke od njih upravo kada je ovaj prokleti sneg počeo da pada. Beše đavolski teško slediti ih kroz taj haas."
     "Zbog čega se niste zaustavili?" upita gaspodin Ičino.
     "Oni su morali da zastanu negde za trenutak. To je na ovoj zimi ovde neminovno. Da sam istrajao, možda bih došao u priliku da im se približim dok zimuju. Da ih zarobim."
     "Jeste li tako zaradili ovo?" Gospodin Ičino pokaza prema zavoju preko Grejvsovih rebara.
     Grejvs načini grimasu. "Da. Možda oni uopšte i nisu nameravali da se zavuku u rupu, već samo da se nakratko zaustave. Nabasao sam na njih na jednoj od onih kružnih čistina koje su svojevremeno služile kao rasadnik crvenog drveta. Prišao sam. Sedeli su ukrug, oko neke vrste kamenog bloka, a na vrhu toga nalazilo se nešto napravljeno od metala. Svi su kao opčinjeni gledali u to, pevušili i ljuljali se napred-nazad uz povremene udarce stopalima o tlo."
     "Spomenuli ste to kada ste prvi put došli svesti."
     "Ah ha. Mislio sam da će me sve to pojanje, taj zvuk, prikriti. Moj vodič je krenuo okolo da bi ih video iz drugog ugla. Oni su obožavali tu stvar, tu šipku. Napravio sam snimak i odmakao se, ali baš tada me je jedan od njih iz prednjeg plana, onaj koji ih je predvodio, opazio. Uplašio sam se. Ispalio sam hitac iz puške prema njemu, s namerom da ih možda zastrašim.
     A onda je vođa dograbio onu šipku, uperio je na mene. Pomislio sam da je posredi nekakav buzdovan, te sam ispalio još jedan metak. Mislim da sam ga pogodio. Tada je on učinio nešto na kraju te šipke i šiknuo je taj snop i to tako blizu da sam mogao da osetim vrelinu u vazduhu. Nešto slično laseru, samo sa znatno širim snopom. Pucao sam prema njemu kao lud, a on nikako da padne. Pogodio je mog vodiča, ubio je dečaka na mestu. Kada je sledeči put ispalio, zakačio me je po boku. Ali tada sam i ja potrefio tog kučkinog sina, i on je bio gotov.
     Ostali su se razbežali. Prišao sam mu, istrgao mu tu šipku i nadao se u beg, ne razmišljajući kud sam se uputio. Pretpostavljam da su nešto kasnije otkrili moj trag - video sam neke od njih kako me slede. Ali naučili su se pameti. Držali su se podalje, izvan dometa moje puške. Verujem da su se nadali da ću se na kraju srušiti te da će se ponovo dokopati svoje proklete šipke. Sve dok nisam ugledao vaš dim mislio sam da sam gotov."
     "Malo je falilo da budete. Taj snop je duboko prodro i mogao je da prouzrokuje infekciju. Iznenađen sam kako ste uspeli da podnesete bol."
     Grejvs zatrepta, prisećajući se. "Da. Morao sam neprekidno da hodam gazeći kroz dubok sneg. Znao sam da bi me zgrabili ako zastanem i onesvestim se. No, vredelo je."
     "Zašto? Šta ste dobili od svega toga?"
     "Pa, onu šipku", odgovori Grejvs zaprepašćeno. "Zar je niste pronašli u mom rancu?"
     Gospodin Ičino se najednom setio one metalne sive cevi koju je razgledao i odložio na stranu.
     "Gde je?" Grejvs se pridigao u sedeći položaj i izvio telo u krevetu, osvrćući se po kolibi. Gospodin Ičino otide do čovekovog ranca. Pronašao je cev koja je ležala ispod ranca u uglu. Mora da ju je on ostavio tamo.
     "Oh, u redu", reče Grejvs slabim glasom, spuštajući glavu na jastuk. "Samo ne dirajte nijednu od tih stvari na kraju. Odista veoma lako okida."
     Gospodin Ičino je oprezno rukovao predmetom. Nije mogao da pronikne u njegov mehanizam. Ako je u pitanju bilo oružje, onda na njemu nije bilo kundaka da ublaži trzaj ili da se prisloni na čovekovo rame. Nije bilo ni okidača. (Bez okidača?) Jedan blago uzdignut ispust na strani koji ranije nije zapazio (Mušica?).
     "Šta je ovo?"
     "Ne pitajte mene", odgovori Grejvs. "Neko novo armijsko oružje. Prilično efikasno. Ne znam kako su oni došli do njega."
     "Maločas ste rekli da su ga Velike noge obožavale?"
     "Daaa. Bili su okupljeni oko njega. Odvijala se neka vrsta obreda. Izgledali su kao grupa Novih sinova, ili njima slični dok su onako zavijali." Hitro je pogledao gospodina Ičina. "Oh, oprostite ako sam vas uvredio. Nisam jedan od Braće, ali ih poštujem."
     Gospodin Ičino odmahnu rukom. "Ne, ni ja nisam jedan od njih, ali ovo oružje..."
     "Pripada armiji, sto posto. Ko bi drugi mogao da raspolaže tako teškim oružjem? Namučio sam se da dobijem potvrdu dugačku kao moja ruka za nošenje puške. Predaću ga kada se budem vratio, ne brinite. Jedino do čega mi je stalo jesu fotografije."
     Gospodin Ičino odloži cev na kuhinjsku ploču, namrštivši se. "Fotografije?"
     "One koje sam snimio. Mora da ima barem pune tri rolne, od čega je značajan broj načinjen sa teleskopskim sočivima. One će dokazati da je Velika noga još ovde. Pribaviće mi određen odjek u štampi."
     "Shvatam. Mislite li da će to biti dovoljno?"
     "Svakako. To je, moglo bi se reći, moje najveće otkriće. Čak je i značajnije no što sam mislio da će ispasti. Velika noga je pametan i mnogo hitriji od neke obične divljači. Možda i nije ona karika koja nedostaje, ali je sigurno blizu. Prokleto blizu." Glas mu je zamirao od umora, pretvarajući se u piskavi šapat.
     "Mislim da bi trebalo da spavate."
     "Da, svakako... svakako. Samo vas molim da se pobrinete za taj film u rancu. Nemojte dopustiti bilo šta, znate... ranac..."
     Kroz nekoliko trenutaka već je disao duboko i pravilno.
     Gospodin Ičino je pronašao film u bočnom džepu ranca, koji ranije nije zapazio. Bili su to jasni, valjano užiženi snimci na samorazvijajućem filmu. Poslednji, onaj na čistini, još se nalazio u aparatu. Gledano otpozadi Velike noge su izgledale samo kao tamne hrpe, ali se zato mogla jasno videti cev kako počiva na četvrtastom kamenu, do ruba čistine.
     Ispostavljalo se, takođe, da je Velika noga znao kako da se njome koristi. Ali obožavati to? Čudan čin.
     Gospodin Ičino se osmehnu. Grejvs je postao toliko obuzet praćenjem Velike noge da je ispustio iz vida prvobitni cilj. Događaj Vasko je, naime, u početku privukao njegovu pažnju - u kakvom odnosu je s tim mogao biti Velika noga? Grejvs nije imao vremena da to pita.
     Koristeći ovu sivu cev, Velika noga je izvesno mogao da se sačuva od čoveka. Bilo je jao onim nesrećnim lovcima koji su nabasali na stazu Velike noge, opremljenog ovim vatrenim oružjem.
     Pa ipak... činilo se neverovatnim da su ta bića mogla ovako da opstanu na neodređeno vreme, kada su ljudi bili svuda oko njih. Istina, oni su bili majstori skrivanja, ili su barem tako svedočili istorijski zapisi. Ali da li su se oni naprosto skrivali u gustim šumama... ili je postojalo mesto na koje su se mogli povući? Pribežište od oluje čovečanstva...
     Neko mesto na kome su još funkcionisali životni sistemi. Odgajalište koje je zaklanjalo svoje štićenike, nemo sledeći drevna uputstva. Naređenja koja su sada bila lišena cilja, ali koja su i dalje bila sprovođena.
     Nekakav podzemni Eden za ove primitivne ljude, koji je obilovao hranom, toplotom i prostorom za parenje. Sveto mesto koje je jednog dana isparilo u prahu nuklearne susnežice, ostavivši jednu ili dve grupe nomadskih Velikih nogu u divljini, mala plemena, koja su na neki način dolutala iz Edena i možda želela da se vrate tamo, ali su sada bila nasukana u moru drveća i svetu ljudi, progonjena mašinama koje su tutnjale u vazduhu svojim vrtećim krilima i koja su u svojoj utrobi nosila jednog fanatičnog lovca, čoveka rođenog na nekom mestu izvesno veoma udaljenom od Edena...









14.
     Sedeći uspravno na krevetu, pod kupom svetlosti od lampe za čitanje iznad sebe, s kolenima uzdignutim tako da su tvorili šator od čaršava, podsećala je na neobičnu kompoziciju oštrica kostiju i mekanog sjaja kože. Utonula je bila u koncentraciju, čitajući izveštaj o rezultatima njihovog radnog dana, tragajući za vezama. Najdžel je, takođe, uspravno sedeo i ona mu je, viđena iz tog uzdignutog ugla, delovala kao kakav teren, perspektiva brda i tajnih dolina koji su se zajedno slučivali u zbir velikog bogatstva. Rasprostrta rečna dolina. Jedan svet toliko bogat da je svako istezanje tetive i koštanog zgloba pridodavalo nove hektare, sveže šume, čiste predele između grmovitih udubljenja i novostvorenih ustalasanih planina.
     "Mmmmm?" Osetila je da je posmatra.
     "Nika..."
     Nešto u njegovom glasu nagnalo ju je da podigne pogled.
     "Da li si... ikada... osetila da u tebi postoji neko ko je uvek zaseban i po strani?"
     "Kako...?"
     "I stalno posmatra. Isto tako često... da li osećaš da postoji... način na koji bi trebalo da vidiš svet? Jedan drugi način?"
     "Hoćeš da kažeš... bolji?"
     "Da, bolji. Različit."
     "Više od toga."
     "Sve to. Da bi trebalo da mi budemo... budemo uključeni u to."
     Posle nekoliko trenutaka: "Mislim da svi mi to osećamo. Ponekad."
     "Svakako." Uzdahnuo je. "Ali mi teramo dalje. Posao, kao i obično."
     "Ne uvek. Ponešto naučimo. Ili barem neki od nas, u svakom slučaju."
     "Kakva bi inače bila svrha starenja?"
     "Ako time ne postajemo mudriji? Pretpostavljam."
     "Hm." Odsutno je zurio u nerazumljive faksimile u svojoj ruci.
     "Zašto...?"
     "Odista ne znam."
     "Možda to ima neke veze s ovim."
     "Sa čim?"
     "Ovim radom."
     "Oh. Da, verujem da je tako. Ali sa mnom ti je uvek bilo tako od samog početka. Kada sam bio klinac."
     "Mi nastojimo da ovde osetimo nešto novo. Nešto veće..."
     "Da. Možda se zbog toga ovako osećam."
     "Kako?"
     "Ima trenutaka kada očajavam zbog toga što sam nekad nešto naučio, bilo šta, fundamentalno."
     "Pa", reče Nika birajući reči "još učenja..."
     "Do đavola. Ne, to je... Nika, svet je gust. Postoje slojevi. Neprestano osećam - a to nije samo zbog ove krvave olupine, ne, to je zbog svega, to je život - da bi trebalo to da dosegnem. Zrnasto... zrnasto..."
     "Da?"
     "Ne znam. Ne umem to da izrazim."
     "U tvom društvu", reče ona blagim glasom, "nema baš mnogo načina da se tome približiš. U mom možda ima nekoliko načina više."
     "Tačno." Klimnuo je glavom, a preko lica mu je prešao jedva primetan blesak razdraženosti.
     "To nije vrsta stvari o kojoj se priča."
     "Nije. Ali stalno mi izlazi u svest dok radim na ovim faksimilima."
     "Činjenica da tako malo vidimo."
     "Razumemo čak i manje no što vidimo. Šta je to što možemo da pretpostavimo da nam je zajedničko s graditeljima ovog smrskanog broda? Jedina sličnost je naša - da navedem Snarka - životinjska priroda."
     "Ako je tako, pitam se da li mi, mi životinje, na isti način doživljavamo druge."
     "Druge?" Uzdigao je jednu obrvu. "Kompjutersku civilizaciju?"
     "Računaljke supersvesti?"
     "Uvek kažeš to tako kao da je posredi neka šala."
     Slegnuo je ramenima. "Možda i jeste."
     "Možda je to ono što bi nam moglo biti zajedničko."
     "Šta to?"
     "Prezir prema mašinama."
     "Pretpostavljam." lznenada je postao zamišljen. "Najposle, mi smo njih načinili, a ne obrnuto."
     "Pa ipak smo neobični."
     "Nestabilni. Samoubilački. Visoko pucamo. A oni prokleti stoni računari..."
     "Nas nadživljavaju."
     "Pravo poniženje, zar ne? Kada bismo, mi, životinje samo uspele da dovedemo sebe u red..."
     "I da opštimo međusobno..." Nika se osmehnu mameći ga. "Jesi li to hteo da kažeš?"
     "Nešto u tom smislu. Možda su ti tuđini došli ovamo da bi otkrili još jedan inteligentan organski oblik života. Oni su posedovali naša ograničenja - smrtnost, rat. Ali su došli da traže."
     "Možda su želeli da nas upozore na nešto stravično što dolazi prema nama iz pravca Akvile."
     "Kakva bi bila vajda od toga? Pre milion godina nismo raspolagali nikakvom tehnologijom."
     "Pa, u tom slučaju mogli su to da nam daju."
     "Ali to nisu učinili."
     "Nisu. No možda su pokušali da nam prenesu nešto drugo."
     "Mora da je to posredi. Nisu ništa mogli dobiti od plemenskog društva kakvo je bilo naše."
     "Da. Premda su, naravno, bili u stanju da uspostave vezu. Životinja se u galaksiji stonih računara sigurno oseća strahovito usamljeno."
     "Bez obzira na to šta su nam doneli, ne vidim da nam je to učinilo mnogo dobra."
     "Hmmm. Puno tehnologije, a mi smo i dalje samoubilački raspoloženi. Jedan rat..."
     "Beng."
     "Upravo tako."
     "Onda moramo prionuti na ovo ovde. Mislim, na dešifrovanje."
     "Upravo tako", reče on sumorno.

     Gospodin Ičino posmatrao je kako sneg sipa kroz kutiju svetlosti koja se videla u prozoru. Sićušne mrlje beline, nalik na lišće u ustalasanoj reci vazduha, pomicale su kroz žuti snop i nestajale u neizmernom prostranstvu. Bila je to mala snežna padavina koja je dodala svega nekoliko centimetara starim nanosima. No, i to je bilo dovoljno da zapečati njega i Grejvsa u ovom ustajalom prostoru za nekoliko novih dana.
     "Vi... vodite računa o mojoj... robi..."
     "Svakako", reče mirno gospodin Ičino, okrenuvši se da osmotri Grejvsovo izbrazdano lice. "Ne morate da se sekirate zbog toga. Odmarajte se."
     Grejvs je iznemoglo zakolutao očima razgledajući kolibu. "Ne želim da... oni..."
     "Spavajte."
     Grejvs se s mukom prevalio na bok i zaklopio oči. Gospodin Ičino je netremice posmatrao ono cevasto oružje, koje je sada počivalo na gornjoj polici u kuhinji, gde je bilo najsigurnije. Više nije sumnjao da je tuđinskog porekla. Možda je u pitanju bio nekakav talisman, podaren Velikoj nozi pre mnogo godina, u znak rastanka, nešto što je trebalo da potpomogne njihovom opstanku. Možda.
     "Odmarajte se", reče blagim glasom. "Odmarajte se."

     Nika je spavala pokraj njega dubokim snom. Kanabis, valjano pomešan s voćnim sokom, iščileo je s glatkom lakoćom, i Najdžel je, zakrvavljenih očiju i razbarušen, do duboko u noć sedeo i planirao. Odista su morali nešto da učine. Događaji su ih sada sabijali u škripac i ako Valiera - sada je bio siguran da je to bilo njegovo maslo (u očima tog čoveka nazirao se izvestan podmukao izraz) - ako Valiera tako odluči, mogao je još više da ih pritisne. Ali Isuse, sve to đubre zvano Novi sinovi, koje je na neki način izniklo iz srednjih oblasti Amerike, bilo je tako jebeno klasično glupo i Najdžel ga nikada do kraja nije razumeo. Ti nedokučivi tajanstveni Amerikanci sa sebi svojstvenim brkanjem vinograda i vinogradarstva i sličnih stvari, koje bi trebalo da zna svaki školarac, bili bi krvavo najnepodnošljiviji gnjavatori u stvaranju minijaturne krstionice mudrosti neškolovanih belaca, kada bi samo delić njih delao. Pomisao da je shvatio taj soj beše smešna - izmicali su mu svaki put iznova, sa svojim zamagljenim očima i narodnim izrekama kao na primer: "Koja je državna životinja Misisipija? Zgažena mačka nasred puta!" Nikada nije shvatio da li je to bila šala ili ne. Posebno ga je zbunjivala njihova mračna opsednutost tradicijama, tim više ako se zna da oni nisu imali nikakvu. Stalno su se vrteli u istom krugu i uporno gurali ka novom, novijem. Entuzijazam slabih - novo, novo i novo? Ličili su mu na neutrinose, male čestice bez mase, koje struje kroz Zemlju kao da uopšte ne postoji. Novi trinosi. I nikada ni za trenutak nisu razmišljali šta se dogodilo starim trinosima, koji su možda ostali nasukani na nekoj zvezdi kao ratni višak. Najdžel se sam sebi nasmejao, ispustivši zvuk sličan kikotu slabašan, jedva čujan. I najednom, onaj gladak furnir kojim se oblagao prsnu i on shvati da se ponovo nalazi na rubu, raspet u jednom strašno šupljem mestu. Želeo je nešto iskreno, ne znajući više šta bi to bilo. Tamo na Ikarusu, pre mnogo godina, jasno je to shvatao, ali je na neki način ta potreba iščezla tokom godina provedenih s Aleksandrijom i Širli, neka joj je Bog na pomoći. Ali, tada je plutao ispraznim godinama. Nika je predstavljala potporu, ali ispod kože stvari nalazili su se činioci razrešenja koje nije mogao da dotakne. Ili je on naprosto bio čovek koji stari, čovek čiji su najbolji dani već minuli, a koji je to znao možda samo zbog toga da bi ga ta istina kinjila, grizla, grizla?









15.
     Najdžel se naslonio na zid u stražnjem delu dvorane sa 3-D. Figure su vrvele na ekranu, šutirajući loptu, padajući, krećući se tako da stvore obruč praveći blokade. Nikada nije posebno voleo fudbal, ali sada je shvatao njegovu logiku, potrebu koju je čovek imao za njim. Lovljenje lopte u malim grupama, trčanje, vikanje sa saznanjem ko ti je neprijatelj, a ko prijatelj. Grupa u kojoj se nalaziš i grupa kojoj ne pripadaš - prosto i zadovoljavajuće. Pri svemu tome, nijednog vegetarijanca u čitavoj toj gomili.
     Nekolicina ljudi je sedela posmatrajući aparat. Golgeter je promašio loptu i jedan od gledalaca se nasmejao. Ekran je zatreperio i na njemu se ukazao ženski lik. Podarila je kameri topao osmeh, uzdigla jednu malu zelenu bocu i rekla: "Stisnite je ako želite okrepljenje! Sadrži eliksir. Probajte..."
     Najdžel se okrenuo, s namerom da napusti prostoriju, i baš tada je naleteo na Niku. "Imaš li sve kod sebe?" upita ga ona.
     Najdžel joj pokaza pošiljku papira i fotografija koju je nosio ispod pazuha. "Sve što smo otkrili, uključujući i delove koje ne razumemo."
     "Zar nije bilo bolje da smo poručili timu broj jedan da polazimo ranije na posao? Oni bi možda želeli da..."
     "Ne, ne želim da se u ovom času bilo ko maje s kompjuterskom memorijom. Sve dok ne saznamo šta je danas izbrisalo sekvence nije dobro da bilo ko dira konzolu."
     Nika je rukom pokazala ka hodniku i oni krenuše niz njega. "Jesi li zvao Valieru?" upita ona.
     "Da. Rekao je da možemo da dođemo kad god želimo. Mislim da to više ne treba da odgađamo. A i ne želim da se Sandžis umeša u celu stvar pre no što vidimo Valieru."
     Nika sleže ramenima. "Možda si malo grub prema njemu. Mora da mu je srce na pravom, mestu, inače ne bi bio u ovoj ekspediciji. Ne moramo da mislimo najgore o njemu samo zbog toga što je Novi sin. Ima kopiladi koji su Novi sinovi, kao što postoje kopilani koji to nisu, a ja ne vidim razliku između njih."
     "Možda si u pravu", reče Najdžel u popustljivom tonu. Stigli su do vrata Valierine kancelarije. On pokuca, zatim ih otvori da bi Nika ušla prva, a onda i on uđe za njom. Sandžis i Veliera ćutke su sedeli, čekajući.
     Iznenađena, Nika za trenutak zastade, ali Najdžel nije odavao takav utisak, već pohita da donese stolicu za nju iz stražnjeg dela prostorije. Izmenili su učtive pozdrave, a onda Valiera reče: "Ako sam dobro razumeo gospodina Sandžisa, neke od sekvenci koje ste otkrili sada su nedostupne."
     "Da", reče Nika. "Držimo da ih je nešto izbrisalo. Mora da postoji neki metod za ponovno dobijanje i odstranjivanje informacija. I logično je da određena komanda preko konzole može to da postigne."
     "Sve dok bilo koji od tri tima ispituje nove sekvence, izlažemo se riziku da gubimo informacije."
     "Ali ako zaustavimo istraživanje nećemo ništa otkriti", reče Sandžis razborito.
     "Došli smo ovamo da zatražimo da se svi radovi na konzoli obustave sve dok materijal kojim raspolažemo ne bude asimilovan", reče Najdžel. "Naprosto nemamo dovoljno informacija ili ljudstva koje bi ovde pravilno postupalo s materijalom. Neophodna su nam kombinovana istraživanja, raznovrsnost - antropologija, istorija, radiologija, ponešto od teorijske fizike i informatike i još mnogo toga. Trebalo bi da NSF obnaroduje ono što smo otkrili i zatraži saglasnost..."
     "Doista mislim da je više nego preuranjeno istaći takav zahtev", reče Valiera blago. "Jedva da smo počeli da..."
     "Uverena sam da imamo dovoljno toga o čemu bi trebalo da se razmišlja", reče Nika. "Sada raspolažemo sa dva snimka onih visokih kosmatih stvorenja..."
     "Da, video sam jedan u vašem radnom izveštaju. Zanimljivo. Mogao bi biti posredi neki rani čovekov oblik", primeti Valiera.
     "Gotovo da sam uveren da je to posredi", reče Najdžel. Nagnuo se napred u stolici. "Doneo sam nekoliko probnih zaključaka o onome što smo otkrili, i mislim da se stiču u jednom krajnje značajnom pravcu. Naknadno ću podneti analizu, zajedno s kompletnom dokumentacijom. No, smatram da bi smesta trebalo da pošaljem preliminarni zaključak NSF-u kako bi se i drugi angažovali na tome i obezbedili spektar mišljenja. Mislim da postoje dobri izgledi za tumačenje koje bi glasilo da su tuđini koji su se srušili ovde mogli da imaju značajan uticaj na evoluciju čovečanstva."
     Zavladala je napeta tišina. Sandžis zavrte glavom.
     "Ne shvatam zbog čega..." reče Valiera.
     "To je samo jedna rana ideja, slažem se. No, izgleda pomalo čudno, zar ne, da smo tako brzo nabasali na stvari poput derivata fiziostigmina, vidljivog duž svake od glavnih osovina simetrije? Ima tragova DNA, zatim nekih drugih dugačkih lanaca organskih molekula, koje ne umemo da identifikujemo, a i Kardenski me je upravo malopre izvestio o svom mišljenju o onim kosmatim stvorenjima. Ljudi iz Kembridža nisu u stanju da mu nađu mesto u uobičajenoj shemi evolucije primata. Ta bića su krupna, verovatno prilično napredna, i možda predstavljaju varijantu oblika koju još niko nije otkrio. Ti momci su, znate, navikli da gledaju u koske, a teško je nazreti suviše pojedinosti ispod sveg onog krzna."
     "To je sigurno razlog više da otkrivamo dalje", reče Sandžis.
     "Da, ali se ne možemo izlagati riziku da izgubimo više nijedan ulaz u kompjutersku memoriju. Ne posle onoga što smo danas izgubili", reče Nika ozbiljnim glasom.
     "Tako je", nadoveza se Najdžel oštrim tonom. "A taj bi materijal mogao da bude od presudnog značaja - informacije o prošlosti ne mogu se nadomestiti. Rekao bih da je ono što me danima muči zapravo velika koincidencija da se ovaj brod nalazi ovde već petsto hiljada do milion godina. Važeće teorije o našoj evoluciji smeštaju veliki broj razvojnih skokova u iste te vremenske ograde", reče Najdžel.
     "Ali mi smo počeli da se razvijamo mnogo pre tog vremena", primeti Valiera.
     "Sasvim tačno. No, najveći deo našeg napretka ostvaren je tokom poslednjih milion godina. U to vreme smo naučili mnoge stvari - stvaranje velikih grupa, lov na krupnu divljač, sve nijanse porodičnih odnosa, tabue, umetnost, religiju. Mislim da se može pretpostaviti da su ti tuđini imali udela u tome. Čovek je oduvek predstavljao izvesnu anomaliju, vrstu koja se razvila za treptaj oka."
     Sandžis zamišljeno reče: "I vi smatrate da su za to zaslužni tuđini koji su koristili fiziostigmine menjajući pomoću njih naš drevni genetski materijal?"
     "Gotovo da to sada i sami možemo da učinimo", reče Nika. "Na putu smo da utvrdimo tragove kompleksa RNK. Čak je i zakonodavstvo reklo svoju reč o tome."
     Valiera ju je pogledao hladno i procenjivački, a onda se okrenuo prema Najdželu. "Nisam, da kako, profesionalni antropolog, ali mislim da vidim jednu rupu čak i u ovome što si sada rekao. Ako su tuđini naprosto naučili naše pretke tim stvarima, kako objašnjavaš paralelnu evoluciju ruku i većih mozgova, uspravan položaj tela i sve to? Ono što je toliko zanimljivo u vezi s evolucijom pračoveka jeste upravo ta naporednost mentalne i fizičke evolucije. Ali podučavati jednu životinju da uradi nešto za šta nema fizičkih sposobnosti beskorisno je."
     Najdžel je delovao zbunjeno i neko vreme je samo sedeo i razmišljao. "U redu, shvatam na šta ciljaš. To uklanja pogonsku vezu između fizičke i mentalne evolucije. Ali slušaj, shvataš li da bi mogla biti posredi selektivna pomoć. A to znači da možeš sačekati dok neka mala grupa primata ne razvije neki poseban trik - recimo: bacanje zašiljenog kamenog noža, umesto držanja noža u ruci. Tada ih možeš naučiti kako da koriste koplja - ona su znatno korisnija nego noževi u lovu na veliku divljač. Uz neposredan pristup svojstvima RNK možeš ubrzati evoluciju, pogurati je kada skrene sa staze koju si zamislio. Čoveka je okolina i dalje oblikovala, tokom milion godina. Mislim da je potisak u ispravnom smeru - zavisno, dakako, od tvoje predstave o ispravnom - mogao imati dugoročne posledice."
     U iznenadnoj provali nervozne energije Sandžis ustade i nasloni se leđima na ivicu Valierinog stola. Skrstio je ruke i rekao: "Zbog čega bi bilo ko to učinio? Bilo bi potrebno toliko mnogo vremena - kakva bi bila svrha svega toga?"
     Najdžel raširi ruke. "Ne znam. Kontrola, možda. Najupečatljivija stvar u vezi s čovekom jeste način na koji je on naučio da pokrene male grupe lutajućih lovaca u lov na krupnu divljač, velikih razmera, koji je uključivao stotine ili hiljade ljudi odjednom. Kako je došlo do te saradnje? Čini mi se da je to jedno od najefikasnijih čovekovih svojstava, bez obzira na to što taj isti čovek na drugoj strani ispoljava jasno neprijateljski stav prema svojoj sabraći. Rat je jedan od izraza te napetosti."
     Valiera se jedva primetno osmehnu i reče: "Zbog čega bi se neko mučio da kontroliše nešto što je tek za nijansu bolje od životinje?"
     "Ne verujem da smo u stanju čak i da nagađamo", reče Nika. "Njihovi ciljevi mogli bi biti, recimo, ekonomski - ukoliko bi se pokazalo da nas mogu dresirati da pravimo nešto što im je potrebno. Ili su, možda, hteli naprosto da nam prenesu inteligenciju. Ona kosmata stvorenja - ona koja imamo na fotografijama - verovatno su već bila poluinteligentna."
     "Da", reče hitro Najdžel", čak i grubim metodama, kojima sada raspolažemo, pomoću derivata fiziostigmina, mogu se dresirati životinje da obavljaju zapanjujuće složene poslove. One mogu učiniti da čovek poveruje u sve." Prepredeno je pogledao Sandžisa. "Ili bezmalo sve."
     Sandžis oholo frknu. "Čitava ta ideja je neverovatna."

     Zvuk lupnjave probudio je gospodina Ičina i Grejvsa. Beše to teška tutnjava koja se probijala kroz tiho mrmorenje vetra.
     "Šta je... šta je to", prozbori Grejvs.
     "Avion", odgovori gospodin Ičino iako ni sam nije verovao u to. Stajao je pored prozora i zurio u noć bez zvezda. Mogao je da razabere najbliže drveće. Iz pravca tupog dobovanja nije dopirala apsolutno nikakava svetlost.
     "Ništa, čini mi se", reče on. "Da li bi neko upotrebio helikopter u potrazi za vama?"
     "Ah... da, možda. Jedan vodič tamo u Dekateru. Do sada je sigurno shvatio da mi se nešto dogodilo."
     "Možda vidi našu svetlost."
     "Daaa."
     "Nije važno. Za dan-dva moći ću da se probijem pešice."
     "Dobro. Verujem da nema potrebe za žurbom."
     Gospodin Ičino je uključio radio-aparat da bi skrenuo Grejvsu pažnju sa sporih tutnjavih bas tonova koji su, činilo mu se, postajali sve jači što ih je duže osluškivao. Iz radija je dopirao zviždukav zvuk statičkog elektriciteta ali nije bilo nijedne stanice. Gospodin Ičino je uporno vrteo birač stanica. Nešto je u radiju otkazalo, ali on nije želeo da traći vreme popravljajući ga. Otišao je do kamina i doturio na vatru nekoliko komada kedrovog drveta. Plamen ih je spremno dočekao i drvo zapucketa zaglušujući udaljenu ritmičnu tutnjavu.
     "Tako. Počelo je da biva hladno."
     "Daaa. Pakao od oluje", reče Grejvs.

     Valiera se blago osmehnu.
     "Iako visoko cenim to što ste došli k meni s ovim, Nika i Najdžele", reče on promišljeno, "smatram da bi trebalo da razmotrite stvari sa šire tačke gledanja."
     "Izvesno je da bi to mogli da pokušaju", promrmlja Sandžis suvo.
     "Slučajno znam", nastavi Valiera, "da religija gospodina Sandžisa zagovara stav kako Biblija - i svi ostali raniji takstovi - sadrži jednu metaforu o stvaranju. Oni nemaju afirmativan odnos prema modernim gledanjima na čovekovu evoluciju."
     "Dabome da ne", upade mu u reč Sandžis, "što biste i vi znali da ste posvetili vreme..."
     "Oni su čak spremni da se slože s tvrdnjom da se život začeo negde drugde", prekide ga Valiera, "imajući u vidu izglede da nužni uslovi postoje širom vaseljene. Ali oni zagovaraju stav da je Zemlja bila domaćin našeg života..."
     "Božanskog prirodnog porekla", reče Sandžis. "To je za nas veoma značajan princip."
     "Postoje i druga mišljenja o čovekovom poreklu", nadoveza se Valiera. "Uveren sam da mi, kao pripadnici jedne naučne ekspedicije, ne bismo smeli ni pokušavati da dižemo prašinu oko tog pitanja - bez konačnog dokaza."
     "Ali jedini put da se dođe do takvog dokaza", reče Nika oštro, "vodi kroz dalje istraživanje - uvođenjem u posao onoliko stručnjaka koliko je to nama moguće."
     "Kada se jednom nešto saopšti čak i malom telu", reče Sandžis, "ova vrsta stvari ima sklonost da procuri do štampe."
     "To je NNF-ov problem, nije li tako?" umeša se Najdžel, glasom koji je odavao duboko kontrolisanu hladnokrvnost.
     "To predstavlja teškoću za sve nas", reče Valiera.
     "Ostaje činjenica da zahtevamo da se sve ovo prenese na Zemlju", reče Najdžel.
     "Da ga ne bismo držali u skladištu", reče Nika. "Uz ovdašnji aljkav postupak, to je previše opasno. Mogli bismo izgubiti..."
     "Vi naprosto pokušavate da nametnete vaše vlastite, vaše sopstvene teorije o ovome", reče Sandžis besno. "Da uništite verovanja bez..."
     Valiera mahnu rukom i Sandžis u trenu zamuče, tako da su mu usta neko vreme ostala otvorena pre no što ih je zaklopio.
     "A ja mislim da ste vi pomalo nepravedni prema verovanjima gospodina Sandžisa", reče Valiera umirujućim tonom. "Teologija Novih sinova je tanana i..."
     "Oh da" reče Najdžel. "On je doista tanan tip. Recite mi, gospodine Sandžis, kada pođete na pecanje, da li nosite ručne bombe?"
     "Ne verujem da sarkazam..." poče Valiera.
     "Vredno je svako sredstvo koje će vama dvojici otvoriti oči", reče Najdžel, vragolasto uzdigavši jednu obrvu.
     "Koje će nam otvoriti oči da vidimo šta?" upita Sandžis.
     "Stvarnost. Mi podnosimo zahtev." Najdžel pogleda Valieru. "Odgovori na njega."
     "Želite da slobodno prenosite informacije na Zemlju?" upita Valiera.
     Nika: "Da. Odmah."
     Najdžel: "S našim potpisanim imenima."
     Sandžis izvi usnu. "I s vašim imenima?"
     "Naravno", reče Najdžel.
     "Neka ljaga bude bačena na nas zbog svega ovoga."
     "Hoćete već da podelite zasluge izmedu sebe. Želite da budete prvi koji će obznaniti istinu o olupini na Marginisu."
     "Komadić memoranduma" reče Najdžel. "To je sve."
     "Potreban nam je tvoj potpis", obrati se Nika Valieri.
     Valiera se iskosi u stolici i zaškilji očima, očito vagajući stvari. "Uveren sam da shvatate potrebu za bezbednošću u ovom poslu..."
     "Do đavola s bezbednošću", reče Nika.
     "I... i znam da imam vašu punu podršku u naporima da sve strane održavam u ravnoteži povodom svakog razmatranja. Koliko sam razumeo, ovde prisutni gospodin Sandžis ne smatra da je ova informacija nešto više od, najblaže rečeno, preliminarnog materijala, i da je ne treba širiti dalje. Verujem, takođe, da bi i drugi timovi - ako bih ih upitao za to - delili isto mišljenje. Moram reći da mogu sasvim jasno da shvatim njihove stavove i mislim da su ispravni."
     Najdželova ruka zadrhta dok se naginjao napred, napeto slušajući Valierine reči. Učinilo mu se da je opazio malu promenu na licu ovog čoveka, neko čudno zatezanje kože oko usta.
     "Uveren sam da, kao vaš koordinator, moram da odbijem vaš predlog. Možete biti sigurni da mogu i hoću da uzmem to pitanje u razmatranje u budućnosti..."
     "Ah, da. Pa, shvatam", reče Najdžel. Jednim hitrim pogledom ućutkao je Niku i osmehnuo se na izveštačen, skrušen način, što je samo uvećalo napetost u sobi. Zapretio je Niki prstom i uzdahnuo.
     "Veoma nam je žao zbog toga, ali mi se, naravno, pokoravamo vašoj odluci." Naglo je ustao, tako da su mu se noge bezmalo odvojile od poda. "Najbolje će biti da nastavimo s radom, Nika", reče on kruto. Veoma mirno uzeo ju je pod ruku i oni izađoše. Najdžel klimnu glavom u znak pozdrava dvojici muškaraca i zatvori vrata.
     Izašavši oslonio se na zid hodnika. "Jedno malo predavanje iz cinizma, zar ne?"
     "Oni su banda prokletih ludaka", prasnu Nika. "Oni uopšte nisu naučnici, oni su..."
     "Tako je. Sada je sasvim jasno da je Valiera Novi sin."
     Nika zastade zgranuta. "Odista to misliš? To bi, dakako, mnogo toga objasnilo."
     "A naročito brojne zastoje koji su nas pratili. Primetio sam da se drugim timovima nije događalo da izgube trake, da imaju nevolje s nedostatkom vazduha, ili kuršluse zbog povišenog napona. Ne bih se iznenadio kada bi se pokazalo da naši gospodin Valiera i gospodin Sandžis spavaju u istom krevetu."
     "Moram ti ipak reći", obrati mu se Nika, "da si se veoma dobro držao. Očekivala sam da ćeš eksplodirati."
     "Pa? Drago mi je što je moja mala glumačka predstava dobro prošla. Sada nam predstoji seoba i zbog toga nisam želeo da pokažem koliko sam zabrinut. Napred, šta čekaš, idi i počni da se odevaš za izlazak."
     Nika je delovala zbunjeno. "Zbog čega? Razumela sam da nećemo da nastavljamo smenu."
     "I nećemo. No slutio sam da se ovako nešto može dogoditi; zato sam se toliko zalagao za direktnu vezu sa Alfonzusom. Želim da prenesem sav ovaj materijal", podigao je hrpu hartija koju je nosio ispod miške, "i da se osiguram da će ga Alfonzus smesta emitovati na Zemlju. Ako budemo išli preko njih, mislim da to Valiera neće moći da zaustavi."

     Najdžel je stajao u uskom ulazu i posmatrao kako ona prelazi ravnicu u pravcu štrčeće ruševine. Sada je bila opervažena udvostručenim šinama i gomilom opreme. U daljini, grupa lutkastih prilika radila je na jednoj bušotini. Zalazak Sunca na Mesecu stvarao je džina od Nikine senke. Bela sjaktava lopta visila je na horizontu. Kroz glavu mu prođe da ovde vetrovi uvek spavaju. Ništa se ne pomiče, osim onog što je pokrenuto čovekovom rukom. Jedan molekul gasa, oslobođen iz otvorenog ventila, mogao je da putuje nekih deset hiIjada kiiometara pre no što će sresti sabrata molekula iz istog gasnog klobuka. Na Zemlji su razdaljine sudara bile manje od onih koje je oko moglo da vidi. Neobično mesto, s različitim razmerama vremena i dužine. Tragovi stopala koje je Nika ostavljala za sobom mogli su živeti pola miliona godina pre no što ih prekrije fini prah čestica iz solarnog vetra. Naspram takve neizmernosti, spor sa Sandžisom i Valierom izgledao je trivijalan.
     Nije to, međutim, baš tako, reče on sam sebi. On i Nika jedva da su otkrili vrh ledenog brega u razgovoru s onom dvojicom. Pokazatelji za određen pokušaj uspostavljanja komunikacije i manipulacije bili su sasvim jasni. No, on je izostavio delove priče o novama u Akvili, kompjuterskoj civilizaciji - činioce koji bi s vremenom mogli da se sluče u jednu istinu.
     Elem, tako su on i Nika skovali ovu malu zaveru, ovo riskantno zaobilaženje Valierine podmukle mreže. Postojali su dobri izgledi da prošvercuju paket informacija pre no što Sandžis i Valiera reaguju, što bi eventualno moglo da raskrili nekoliko umova dole na Zemlji i pokrene pitanja o politici postupanja s olupinom na Marginisu.
     Možda, možda...
     Najdžel uzdahnu. Znao je da bi sada trebalo da oseća onu poznatu slast sukoba, no od nje ne beše ni traga. Počev od Ikarusa, preko Snarka, pa do Marginisa stremio je nečemu što nije mogao da objasni, jednom cilju koji je mogao da oseti samo kao pritiskajuću unutrašnju napetost. To ga je načinilo autsajderom U Nasi. To je postalo prozirna ali trajna prepreka između njega i gotovo svih ostalih. On nije uspevao da ih razume, da protumači njihove pobude, a oni, očito, uopšte nisu shvatali Najdžela Volmslija. Bilo je svakako trenutaka s Aleksandrijom i kasnije s Ičinom i Nikom, trenutaka kada je provaljivao ivicu onoga što jeste bio, odbacivao oklop koji je Najdžel Volmsli izgradio tokom svih ovih godina i slobodno se uspinjao do uzvišenih tačaka. Ali potom bi se, naravno, sunovraćivao natrag, plaćajući ceh trenucima minulim za treptaj, svestan njih tek kada bi događaji već minuli; takva, naime, beše njegova priroda. Nisu to bila stanja analize, već nova mora svesti. Mora sa vlastitim plimama.
     "Najdžele", zaškripa zidni zvučnik. Bila je to Nika.
     "Čujem te", reče on pošto je okrenuo transmisioni prekidač na svojoj konzoli. "Hajde da im odmah prenesemo taj materijal."
     "Da li... da li stvarno misliš da je ovo..."
     "Hajde. Nemoj da te sada hvata strah."
     "Ne volim politička sukobljavanja."
     "A meni se ne sviđa da budem dosadan, draga moja, ali..."
     "U redu, u redu."
     Najdžel stade da uspostavlja vezu s Alfonzusom. Na svakom drugom mestu u stanici, ovo bi bilo registrovano u odeljku za komunikacije. Ukoliko je Sandžis bio na vrhuncu svoje budnosti, verovatno je preko odeljka za komunikacije nadzirao sve što se događalo ili je - u najnepovoljnijem slučaju - već uhodio i ovu liniju. Sve se, dakle, svodilo na prosto pitanje vremena. Ukoliko bi uspeli da proture dovoljno sirovih podataka preko grupe Kardenski i ostalih veza koje je Najdžel tamo gajio, nesumnjivo bi donekle uzdrmali ovu žabokrečinu. Ako im to ne pođe za rukom, ova diverzija bi se završila tako što bi njemu i Niki brzo dali nogu u tur i smesta ih deportovali na Zemlju.
     "Evo ga, kreće", reče Nika.

     Elektronika ljudskog porekla sijala je u mračnom prostoru umirujućom žutom i narandžastom svetlošću. Nika se nelagodno promeškoljila. Osenčena gromada mašinerije ćutke je počivala oko nje - zloslutna i preteća. Govorila je samoj sebi da je njena reakcija glupava. Nije bilo razloga za strahovanje. Mnogo puta je radila suočena s tuđinskim kompjuterom, a ovo se ni po čemu nije razlikovalo od toga.
     Odagnala je tmurne misli i prionula na posao. Transmisiona oprema mogla je da čita bilo elektronski ulaz sa tuđinske banke podataka ili da prebira po već sačinjenim faksimilima. Ona i Najdžel planirali su da pošalju i jedno i drugo. Uzela je svežanj listova i fotografija i brižljivo ga umetnula u otvor transmisionog odašiljača. Znala je da su imali svega nekoliko minuta pre no što neko iz odeljka za komunikacije ne naredi prekid emitovanja. Stoga su morali da budu brzi. Nika je podesila komandnu tablu za istovremeno prenošenje faksimila i podataka dobijenih neposredno iz memorije tuđinskog kompjutera. Uradivši to, pritisnula je poslednju naredbu za početak odašiljanja signala.
     Za sve to vreme Najdžel nije izustio ni reč. Učitala je signal u konzolu. On je bio u prilici da posmatra tok događaja i da prekine proces ukoliko bi nešto krenulo naopako.
     "Evo ga, kreće", reče ona.
     Začula je zvuk mukotrpnog probijanja iza sebe.
     "Šta to radiš..."
     Okrenula se u stolici. Sandžis se s mukom izvlačio iz plastičnog okvira tunela.
     "Rutinske stvari", reče ona nesigurnim glasom.
     "Ne, nije to", zareža Sandžis. Izvukao je noge iz tunela i sada je stajao uspravno u mutnoj svetlosti, izgledao je krupniji no što joj se ranije činio.
     "Ti i on - pomislio sam da biste mogli..."
     "Slušaj, upravo šaljem Alfonzusu nešto od starog materijala." Nika je nastojala da joj glas zvuči nehatno.
     "Meni to ne izgleda tako. Taj ekran", pokazao je prstom na mesto gde su se slike u tehnikoloru brzo izmenjivale i poigravale, "odašilje neposredno iz jezgra broda, i to neuskladištene, već nove podatke."
     "Ja..."
     "Slutili smo da ste instalirali nešto posebno ovde. Nešto što ste uradili u međuvremenu, posle vaše poslednje osmatračke smene. Ali ovo..."
     "Ponovo ti velim..."
     "Ovo je očito kršenje koordinatorovih naređenja."
     "Zašto ga onda ne pozoveš?" reče Nika blagim glasom, ustuknuvši prema konzoli, dok joj je srce ubrzano lupalo.
     "I da ti dopustim da pošalješ sve to prokleto đubre dok se provlačim kroz tunele? Ha!"
     "Zaista uopšte ne razumem o čemu ti to..."
     Iznenada se bacio na nju.
     Nika se izvi, uzdigavši visoko iskrenute pete, da bi predupredila napad. Sandžis je ramenom blokirao udarac i prebacio težinu tela na drugu stranu, iznenađujućom brzinom.
     Nika se suviše tromo spustila posle udarca, tako da je izgubila ravnotežu. Sandžis odskoči na stranu. Nika zauze borbeni stav, nastojeći da se seti onog što je davno i daleko odavde naučila o ličnoj samoodbrani.
     "Ne budi smešna", reče Sandžis.
     "Ti ne budi smešan."
     "Pobrinuću se za to da ti i Volmsli više nikad ne radite."
     "Videćemo."
     "Upozoravam te."
     "Čula sam te."
     "Naređujem ti..."
     "Nemaš to pravo."
     "E pa onda..."
     Nasrnuo je. Držao je spuštene ruke s otvorenim dlanovima. Namera mu beše jasna: hteo je da je zgrabi za golu obrubnicu i ukloni s puta. Ako bi se tada dokopao prekidača u konzoli, mogao bi da prekine emitovanje.
     Ona se okrete leđima prema njemu i naglo uzdiže lakat.
     Osetila je kako joj se ruka zariva u njega, uz zadovoljavajući udarac. Sandžis brekćući ispusti vazduh. Zateturao se. Povratio je ipak ravnotežu. Okrenuo se.
     Nika uzmače. Bio joj je potreban prostor za manevar. Osećala je kako joj se ivica konzole zariva u donji deo leđa.
     Vreme. Bilo joj je potrebno vreme. Podaci su oticali. Još samo nekoliko minuta i... "Slušaj, Sandžis." Možda bi mogla da pogodi ovog kučkinog sina nogom u mošnice. "Slušaj..."
     Sandžis je načinio varljiv pokret, kao da hoće da je napadne s desna, Nika se pomeri da bi zatvorila prolaz sa te strane. On najednom prebaci težinu tela i primače joj se s leve strane. Obrnula se da bi ga blokirala. Tresnuo je u nju svom silinom. Nika je pokušala da ga udari, ali on je i dalje nadirao napred. Ruke su joj bile priklještene. Osetila je kako joj se telo naginje preko bezbednosnih uređaja konzole. Mali prekidači tuđinskog terminala zarili su joj se u leđa. Njih dvoje su lomili delikatne žičane prekidače, prebacujući ih iz aktivnog u pasivan položaj, aktivirajući u isti mah nove ulaze...
     "Prestani! Lomimo ga!"
     "Pusti me..." zareža Sandžis i posegnu za glavnim prekidačem napona. Uspeo je da ga isključi. Ekran iznad njih izblede.
     "Tako", reče Sandžis. "Nadam se da shvataš da je oštećenje prouzrokovano isključivo tvojom..."
     "Pogledaj", reče tiho Nika, dahćući.
     Pokazala je na tuđinski terminal. Neki prekidači behu upaljeni i žmirkali su crvenkastom bojom u okrilju senki, nižući sekvence po vlastitoj volji. Svetla su poigravala i titrala.
     "Radi sam od sebe."
     "Unutrašnja rezerva energije?" izusti šištavo Sandžis, sav zajapuren u licu.
     "Mora biti da je to posredi. Nešto što smo mi aktivirali..."
     Uskovitlane tačke žute boje pulsirale su, treperile, pulsirale.
     "Odvija se neki veoma složen program", reče Nika. "Ne ono prosto nizanje podataka jednog za drugim. Neka vrsta akcije sekvenci."
     Jedna mutnosjajna sijalica privukla im je pažnju. "Najdželova ulazna linija - još je aktivna. On i dalje čita ovo."
     "Evo." Sandžis posegnu rukom i isključi vezu. Sijalica je, međutim, postojano svetlela. Sandžis je pomerao klipni prekidač napred-nazad. "Čudno", reče on. "Nešto se dogodilo."
     Tišina se uvukla između njih, u tamnoj komori, koja sada beše osvetljena samo žmirkavim, promenljivim nizovima svetiljki na tuđinskoj konzoli. Svaka od sićušnih mrlja ove moćne elektronike blesnula bi u život a potom se trenutno gasila, što se ugrađivalo u svojevrstan skakutavi ritam.
     "Najdžel prima ovo - ma šta da je u pitanju - a mi nismo u stanju da ga isključimo", reče Nika. "Ne možemo to da zaustavimo." Njene reči su se gubile u hladnom ustajalom prostoru koji ih je okruživao.

     Najdžel je isključio sva svetla u prostoriji kako bi pospešio kontrast, dok je nadzirao podatke na ekranu koje je Nika emitovala. Sedeo je sasvim uz konzolu, tako da su ga njena plastična doručja obuhvatala, s poklopcem spuštenim na najniži nivo. Započela je Nikina serija. Najdžel se pogurio prateći tok podataka. Slike su se naglo oblikovale i bivale izbrisane uz zasenjujuću brzinu. Veliki pacov iz tri različita ugla. Rotirajući krugovi narandžaste i plave boje. Drevne fotografije Zemlje. Lanci molekula. Hemijski nizovi. Kosmata gegava stvorenja. Bića u gumiranim odelima. Zvezdane karte. Pokazatelji. Podaci. Najdžel je sledio sve ovo u granicama brzine svoje opservacije, proveravajući mentalno sve kategorije onako kako su one bile pozivane iz skladišta i odašiljane posredstvom elektromagnetskih krila Alfonzusu, Zemlji, Kardenskom, slobodi.
     Ekran je poskočio.
     Zaledio se.
     Odjednom je zavrcao jednim nizom tačaka, crtica i talasića.
     ...Isprva, Najdžel je to video kao bezličan prazan prostor. Napeto je zurio u ekran. Nešto ga je u njemu nagnalo da uzdrhti.
     Namrštio se. Skrenuo oči na stranu. Pokušao je da odvrati pogled.
     I utvrdio da nije u stanju.
     Izbilo je iz ekrana u pravcu njega kao drhtav visok krik, u boji, nalik na zamućeni zeleni mehur koji se nadimao krećući se prema njemu.
     Pogodio ga je u lice, i Najdžel Volmsli se dezintegrisao.









16.
     Dan je prošao brzo. Jedva da je predstavljao nešto više od intervala bledunjave svetlosti koja se cedila kroz krov oblaka. Sada se spuštao sumrak, a gospodin Ičino je sedeo ljuljajući se u svojoj stolici s licem poput kakve ozbiljne maske. Premetao je ono oružje svojim koščatim rukama. Da li je odista osećao neku neobičnost u njemu ili je to bila samo uobrazija?
     Nov razgovor sa Grejvsom za vreme obeda razjasnio je donekle neke stvari, no gospodin Ičino beše ubeđen da mnogo toga nikada neće biti objašnjeno. Grejvs je uneo u kartu sva mesta na kojima je viđena Velika noga tokom prošlog veka, i otkrio da su se na tim mestima obrasci ponavljali, te da su se tuda pružale njegove omiljene staze. Upravo tu je i tragao za tim gegavim stvorenjem uz pomoć helikoptera i infracrvenih zraka. Gospodin Ičino je odabrao ovo mesto iz sličnog razloga. Proučavajući divljinu Oregona zapazio je da niz dubodolina i prevoja povezuje ovu oblast s područjem oko Vaskoa. Bilo je to samo puko nagađanje, valjan izgovor da se nastani u ovim nedirnutim šumama, ali to mu je omogućilo da se sretne sa Grejvsom. Možda je ovo značilo kraj svega toga - sasvim je moguće da više nije bilo drugih grupa Velike noge. Eksplozija Vasko mora da je zahvatila najveći deo njihove populacije, duboko je sahranivši unutar njenog zimskog skloništa.
     Da li su oni... šta? Čekali neki obećani povratak? Olupine sa Marginisa? Beše očigledno da je Velika noga poznavao tuđine, da je možda i radio za njih, učio od njih. Možda su, takođe, ti prvobitni ljudi obožavali svemoćne, bogolike tuđine.
     Preneti to obožavanje tuđina - kada su ovi napustili Zemlju - na predmet koji su ti bogovi posedovali i ostavili ga za sobom, beše lako shvatljiva, prirodna pojava.
     U dalekoj prošlosti Velika noga je, po svoj prilici, sakupio delove i komadiće ostataka svojih bogova i nosio ih sve vreme sa sobom, dok su ga viši oblici ljudskog roda terali sve dublje u šume. Vukao ih je za vreme tog beskrajnog povlačenja koristeći ih verovatno u borbi za opstanak.
     I naravno, plemena koja su posedovala ovo oružje imala su izgleda da produže život. Neka grupa Velike noge koja je obožavala jedan tudinski frižider, ne bi od toga imala puno vajde kada bi se našla pritešnjena i primorana na borbu, pomisli gospodin Ičino, osmehujući se.
     Grejvs je govorio u snu, mumlajući i premećući se po postelji. Gospodin Ičino bacao je povremeno pogled na njega.
     Grejvs bi stekao ime zahvaljujući ovom otkriću. On bi bio taj koji je konačno rasvetlio tajnu Velike noge.
     Gospodin Ičino izvuče film iz Grejvsovog ranca. Celuloidna traka se pretvori u jedan narandžasti plamičak, zahvaćena vatrom, i u tren oka od nje ne ostade nikakvog traga.
     Izneo je cev - kako su samo uspeli da je naprave tako otpornom i dugotrajnom - napolje na čistinu i sada je stajao s njom u studenom zamiranju dana.
     Vreme je proticalo. A onda se oni pojaviše.
     Nije ih bilo mnogo. Šestoro je iskoračilo iz zaklona koju je činila linija crnog drveća i napraviše polukrug oko njega. Gospodin Ičino je imao osećaj da veći broj njih čeka skriven izvan vidokruga, jer je njihovo prisustvo nekako lebdelo u vazduhu.
     U svetlosti koja se prosipala kroz otvorena vrata kolibe mogao je jasno da vidi jednog od njih. Glava mu je izgledala veoma čovekoliko. Zadebljalo čelo koso se spuštalo u raširene nozdrve. Sjaktave, duboko usađene oči hitro su se pomicale, zapažajući sve oko sebe. Pa ipak, stvorenje se kretalo bez straha ili napetosti.
     Masivne, mišićave ruke visile su gotovo do kolena, dok je pogureno prtio napred kroz sneg. Oštra crna dlaka, sjajna na svetlosti iz kolibe prekrivala je čitavo telo izuzev nosa, usta ili obraza. Blago kiselkast životinjski miris osećao se u lakom povetarcu.
     Čekajući u ovom mekom treperenju vazduha, gospodin Ičino se prisetio maglovite doline u Osaka parku, gde su ševe slobodno lepršale krilima i lebdele, cvrkućući. U oku njegove svesti ova bića su se izmešala sa zgurenim prosjacima koji su jeli sasušenu soju i pevali čiri-gan u tesnim zagađenim ulicama. I jedni i drugi bili su odbačeni silom ozbiljnih svetskih poslova; i jedni i drugi ranjivi i u fazi nestajanja.
     Uprkos legendi o Velikoj nozi, gospodin Ičino nije osećao nikakav strah. Obazirao se oko sebe i krećući se polagano i mirno stupao je na ovu neobičnu scenu. Ova stvorenja posedovala su ljudske genitalije, a kada je bacio pogled udesno primetio je ženke s krupnim dojkama. Zaustavili su se na deset metara od njega i čekali. Iako su bili blago pogureni, u njihovom držanju beše izvesnog dostojanstva.
     Ispružio je ruku u kojoj je držao oružje i iskoračio napred. Nisu se ni pomakli. Brižljivo i polako spustio ga je na sneg i odstupio.
     Neka ga uzmu. Bez čvrstih činjeničnih dokaza, Grejvsova priča neće biti prihvaćena, ili će se barem stvari odložiti za neko vreme.
     U suprotnom, nastala bi fanatična potraga za ovim ojađenim fosilima, za Odgovorom, za Putem. Bilo koja vrsta senzacionalističkog skretanja pažnje bila bi pogubna za ova stvorenja. Onog trenutka kada bi Grejvsova cev dospela u civilizaciju, otpočeo bi veliki lov.
     Ovo oružje je bilo konačan dokaz. Ono je bespogovorno povezivalo Veliku nogu s tuđinima.
     Gospodin Ičino im dade znak da ga uzmu.
     Uzmite ga. Vi ste isto toliko usamljeni koliko i ja. Nijedno od nas nema nikakve koristi od čovekove ludosti
     Jedan od njih oklevajući krenu napred. Sagnuo se i pažljivo uzeo oružje u naručje.
     Pogledao je gospodina Ičina očima koje su bleskale u narandžastoj svetlosti kolibe. Načinio je pokret koji je podsećao na klecanje, klanjanje.
     Njegova pratnja ispusti radostan poklič, koji se za trenutak pojačao, a potom utihnuo. Još koji tren su pojali, a zatim ponovo izvedoše onu klecavu kretnju. Potom su se okrenuli i mirno udaljili. U tren oka nestali su između drveća. Gospodin Ičino podiže oči ka nebu. Oblaci su preletali preko zvezda. Između njih uspevao je da opazi belo iskričenje Meseca.
     Tamo gore bio je neko ko je verovatno mogao ovo da vidi, neko uronjen u hladnu električnu memoriju. Da li je taj osećao da su ova deca-preci isto onoliko deo prirode koliko i drveće, vetar?
     Neka idu. Priroda je bezmalo dovršila svoj mlinarski posao, gotovo da ih je sprala s lica Zemlje. Ali ako ništa drugo, barem su mogli da odu dostojanstveno, usamljeni, neviđeni. Svaki divlji stvor imao je pravo da zahteva toliko od ovog sveta.
     Posle dugog vremena, gospodin Ičino se vratio u kolibu, prepuštajući tišinu samoj sebi.









EPILOG - 2019.
     Stigli su u vreme doručka.
     Snegomobil se zakašljao i brundajući zaustavio, a gospodin Ičino se pomoli u dovratku kolibe. Iznenađen, pokušavao je da žmirkanjem odagna sanjivost, jer on ih je očekivao znatno kasnije tog dana. Skinuli su tovar s priključnih saonica i poneli ga unutra, unoseći uzgred i oblak živahne zaposlenosti koja je, činilo se, otvarala kabinu i omogućavala pristup jutarnjem sjaju.
     Obedovali su za uzanim stolom. Izbor je bio bogat: govedina, dobro pečena, vruskavi tost, voćni sok. Gospodin Ičino se zanimao za izveštaje o brzom napretku na Margirisu, a oni su mu opisali dešifrovanje zvezdane karte, sada već sistematizovane sekvence podataka koji su ukazivali na starost olupine, razvijanje astronomskih podataka koje je upravo bilo u toku. Pa ipak, uprkos svoj toj silnoj aktivnosti, njih dvoje su odlučili da uzmu kraći odmor i spuste se u Zemljinu zimu, koja je bila na izmaku.
     Nika se majala oko kuvanja kafe. Nejdžel je skupio tanjire, očistio ih i vratio se stolu. Bio je žedan, te je stao da spravlja sok od pomorandže, razmišljajući.
     Nekoliko puta je obrnuo drvenu kašičicu čangrljajući njome po ivici čaše i posmatrajući kako se u soku stvara vrtlog, jedna parabolična rupa u centru. Izvadio je kašičicu. Vrtlog glatkih stranica se otupio i počeo da se ispunjava. Razmišljao je o ugaonom momentu koji je klizeći izlazio iz soka, pa preko pukotine prelazio na zidove čaše, šireći se zatim na sto od tvrdog drveta, razilazeći se gore i dole, spuštajući se u samu zemlju. Žuti vrtlog se mreškao i usporavao. Čestice kore obrtale su se u kovitlacu. Dole na samom dnu, u središtu orbitujućeg soka ukazala se bela pena. Sjajna parabola i ugaoni momentum umrli su zajedno, kao dinamički blizanci. Penušava skrama raširila se u jedan šupalj disk.
     Može nam se dogoditi da vidimo duhove, pomisli Najdžel, ali nikad ne vidimo ugaoni momentum. Ili prošlost.
     "Bojim se da je ovde pomalo hladno", reče gospodin Ičino.
     "Hm." Nika je klimnula glavom srkućući kafu. Jaš je bila u svom kaputu.
     "Sinoć sam upotrebio poslednja drva, a vatra nije potrajala do mog buđenja. Idem napolje da nacepam još."
     "Ne." Najdžel mu mahnu rukom da ne ustaje. "Ja ću to učiniti. Potrebno mi je da se razmrdam."
     "Jesi li siguran?" Nika ga je posmatrala sa ozbiljnim izrazom na licu.
     "Svakako." reče Najdžel otežući glasom. "Gde je to?"
     "Okolo na južnoj strani. Ispod drveća."
     "Ako je tako, mislim da ću mlatnuti par puta sekirom."

     Kada su se vrata zalupila za njim, gospodin Ičino je dugo ćutao pre no što je rekao: "Vaša poruka je bila štura."
     "Žao mi je zbog toga", reče Nika. Okrenula se prateći pogledom Najdžela kroz prozor, sve dok se nije izgubio iz vida zašavši među drveće.
     Položila je laktove na sto i uprla oči u gospodina Ičina. "I dalje nam ne dozvoljavaju da šaljemo razvrstane informacije, hoću reći, podatke. Ali oni ne mogu da spreče Najdžela ili mene da govorimo o onome što se dogodilo. Barem ne sada kada smo na Zemljinom tlu."
     "A šta se dogodilo? Vaš telegram..."
     "Znam. Žao mi je. Najdžel je zahtevao da ga pošaljem. Pretpostavljam da je mislio da je to jedino što može da saopšti. Verovatno je bio u pravu."
     "Imajući u vidu da se ne poznajemo, mogu da razumem što niste raspoloženi..."
     "Oh, nije to u pitanju. Oprostite. Sigurno mislite da se suzdržavam, zar ne?"
     "Ako ne možete..."
     "Oh, mogu da govorim. Ali ne mogu vam mnogo reći, zbog toga što zapravo ne znam. Niko ne zna. Niko izuzev Najdžela."
     "Šta on zna?"
     "Pa kakvo je bilo tuđinsko programiranje."
     "Programiranje? Ili novi podaci?"
     "Pa, ja to tako zovem. Najdžel veli da to nije najbolji način sagledavanja problema; ni po čemu bolji od tvrdnje da planine pokušavaju da vas programiraju da vidite nebo, kaže on."
     "Ali vaš tekst... čitali ste ono što sam napisao Najdželu o Velikoj nozi?" Gospodin Ičino se naže napred, očiju usredsređenih na nju, pokušavajući da tačno odredi njeno raspoloženje.
     "Da. Posao sa onim druškanom Grejvsom je završen?"
     "Nadam se da je tako." Uzdržano se osmehnuo.
     "Rekli ste da su njegovi ljudi dolazili."
     "Da. Ovde nije bilo ničega što bi mogli da pronađu."
     "Pretili su vam?"
     "Naravno." Gospodin Ičino blago uzdiže ruke s dlanovima okrenutim prema tavanici. "Morali su. No, potom su otišli."
     "Grejvs bi se mogao vratiti."
     "Nije isključeno."
     "Helikopteri i infracrveni zraci, sonici - Grejvs bi mogao ponovo da krene u poteru za Velikom nogom."
     "Moguće je."
     "Vi mislite da on to neće učiniti."
     "Ne."
     "Zašto?"
     "Nešto je izgubio. Njegov oporavak u bolnici dugo je trajao. On stari. Ona opekotina ispumpala je iz njega lažnu hrabrost. Pa ipak ostaje..."
     "Mislite li da se on sada boji Velike noge?"
     "On zna da oni poseduju ono isto oružje."
     "I da će biti bojažljivi i predostrožni."
     "Susreo sam se samo jednom s njim odonda. Stekao sam tada takav utisak. Da je sačuvao sav onaj dokazni materijal, to bi bila druga stvar - ali da se tek tako još jedanput suoči s tim? To ne."
     Začulo se prigušeno lupkanje oko praga. Nika je skočila kao oparena i širom otvorila vrata. Najdžel je zastao u pola koraka, balansirajući na jednoj nozi s naramkom isečenih drva u naručju. Trupkajući nogama ušao je u sobu i blago se izvio unatrag da bi doveo telo u ravnotežu s tovarom koji je prtio.
     "Dobro je što si prebacio mušemu preko debala", promumla. "Sneg je počeo da se topi. Bila bi šteta da se ovo staro drvo nakvasilo - suvo je kao kost."
     "Skinuo sam je s obližnjih napuštenih koliba u šumi", reče gospodin Ičino. "Ovde je bilo sklonište u kriznim vremenima."
     "Ah."
     Najdžel je spustio drva u grot i očistio rukave od piljevine. Nika ga je znatiželjno posmatrala, a zatim se okrenula prema stolu, gde je bila raširila mapu ove oblasti, koja im je pomogla da pronađu kolibu. Izvadila je pisaljku i stala da proučava teritoriju koja se pružala na sever prema Vaskou. "Verujete da su došli u ovu dolinu zbog toga što je to bila prirodna putanja uzmicanja od eksplozije?" obrati se ona Ičinu, koji potvrdno klimnu glavom.
     Najdžel se osmehnu.
     Odviše nehatno se zanimala za geografske pojedinosti. Posmatrao ju je u tišini koja je rasla. Zabacila je pramen svoje lakirane crne kose, stvarajući nov sloj u toj uglačanoj kapici koja je bila pričvršćena na zatiljku. Jednim elegantnim dodirom srednjeg prsta potisnula je pisaljku duboku u punđu, maskirajući rasejanost. Na ovaj gest koji je otkrivao odsustvo duha, Najdželovo srce zaigra i pomače se na novo mesto.
     Upitno je izvio obrvu upravivši pogled prema gospodinu Ičinu, koji je sedeo za stolom skrštenih ruku.
     "Možeš i s njom razgovarati o tome", reče Najdžel glasom koji je odavao dobro raspoloženje.
     Gospodin Ičino poče neodređeno: "Ah... ja..."
     "O tome šta se desilo htedoh reći."
     "Ništa nisam čuo o tome u vestima."
     "I nisi imao velike šanse."
     "NNF nije odlučio kako će s tim postupiti", reče Nika. Smotala je kartu i odložila je na stranu.
     "Jasno sam im stavio do znanja da mogu razmišljati o tome kako će postupati s podacima, ali da ne mogu upravljati mnome", reče Najdžel. Položio je jednu čizmu na prečagu od stola i preneo težinu na nju, oslonivši lakat na uzdignuto koleno.
     "Možda zbog toga što je sve tako nejasno", reče gospodin Ičino rafinirano.
     "Upravo tako." Osmehnu se Najdžel.
     "Kakav je to..."
     "Osećaj?"
     "Da. Pretpostavljam da to želim da saznam."
     "Iz početka sam imao jedan osećaj, osećaj da odlazim."
     "Ka nečem novom."
     "U izvesnom smislu."
     "Ali sada si se vratio."
     "Ne. Nikada se više nisam vratio."
     "Onda si ti..." Gospodin Ičino je zastao, zbunjen.
     "Ono što znam, smućeno je; ili makar ono što sam mislio da znam."
     "I..." Gospodin Ičino borio se s nekakvom unutrašnjom osujećenošću, "Šta se iz toga iznedrilo što..." žurno je dodao... "što možeš da nam saopštiš."
     "Oh. Misliš na činjenice?" Obrisao je ruke o svoje grube čakšire i stao uspravno, nagnuvši se malo unatrag i piljeći u krovne grede i zasvođeni prostor između njih, zapravo u senke koje su tamo obitavale. "Tanane činjenice."
     "Pričaj mu o tuđinima", reče Nika. Sedela je savršeno mirno za stolom i u njenom potpunom odsustvu pokreta on prepoznade napetost koju je morala da prevaziđe. Bio je to lični koloplet briga koji je njemu sada bio potpuno proziran, ali što se nje tiče, posve neophodan. U pitanju je bila zabrinutost za njega, koja je, kao mreža, široko razapeta, obuhvatala više no što je bilo neophodno i više no što je ona mogla razumeti. Ali i to će vremenom ispariti i ostaviti je ogoljenu, njegovu staru Niku, onako žustru i učtivu, s njenim govorom sazdanim od mudrog čegrtanja o uvrnutim uvidima, unutrašnjeg žargona i ponekog epigrama. Glatka i elastična Nika, kakva mu se povremeno javljala u svesti, stojeći u nemoj fosfornoj svetlosti, isturenog boka, s izbočenom kolevkom stomaka, nadasve umiljata.
     "Tuđini", reče Najdžel kao da želi da osveži sećanje, da se vrati u ovaj pravolinijski svet.
     "Shvatio sam da si naciljao njihovo poreklo", reče gospodin Ičino, podstrekujući ga, dok je Najdžel razmišljao o njegovom izboru. Naciljao? Takva reč? Za stvar koja je iščezla, mrtva i prazna? Setio se Eversa i onog druškana, Luisa s njihovim frazama kao: 'borbena misija', i njihovog krajnje apsurdnog shvatanja realnosti stvari; tank lansirnog projektila, čudno bezvučno kramp kada se ukazalo narandžasto rascvetavanje iza sirotog zbunjenog Snarka koji se nadao u beg.
     Naciljao?
     Tuđinski. Tako tuđinski.
     "Otkrio sam njihovu zavičajnu zvezdu", reče on. "Izračunavši njihov koordinantni sistem?"
     "Da."
     "Kako su nas pronašli?"
     "Pomoću izviđačke letelice, pretpostavljam. Automatizovane. Tragali su nasumice unaokolo."
     "Nisu ništa mogli da otkriju u radio-spektru."
     "Isti slučaj kao i s nama?"
     "Da... To je u saglasnosti s onim što je Snark rekao."
     "Nije bilo nikakvih drugih živih, organskih vrsta u to vreme."
     "Ne s tehnologijom. Stoga su ti tipovi odlučili da pronađu ono što su mogli - možda radi kolonizacije, ko zna? Ali to nije išlo i tako su nabasali na nas."
     "Stvorili su Veliku nogu?"
     "Ne. Samo su je iskoristili. Ali pretpostavljam da ni to nije išlo kako valja."
     "Zbog čega?"
     "Ne znam. No, Velika noga je, u svakom slučaju, preteča."
     "Čiji preteča?"
     "Naš", odgovori Najdžel iznenađeno. "Mi smo cilj, shvataš li?"
     "Programiranja..."
     "Ah." Najdžel se zakikotao, nagnuo se napred i rukom obujmio Niku. "Vidim da si čavrljao s mojom malom prijateljicom. Programiranje - u tome je tajna čitavog promašaja."
     "Zbog čega su to učinili?" Gospodin Ičino je suzio očne kapke kao da se nalazi u zabuni.
     "Uni... Šta je Snark ono rekao - univerzum suština. Organski život može da ga ima, a mašinski ne može. Tuđini su došli da bi se uverili da ćemo ga mi imati na vreme za - pa, onu stvar iz Akvile. Za ono što se kreće prema nama - pa ma šta to bilo."
     "Oni su, dakle, znali za to!" Gospodin Ičino je kucnuo prstom po ivici stola. "Kada si mi poslao onu zvezdanu kartu, pomislio sam da si potpuno sišao s uma."
     Najdžel zaškilji, raširivši usta u luckast osmejak. "Jesi li siguran da nisam?"
     Reagujući na trenutan izraz zabrinutosti na licu gospodina Ičina, Najdžel se gromoglasno nasmeja. "Ne, ne, stari prijatelju, nisam. Ne umem, međutim, sasvim da objasnim šta mi se dogodilo."
     "Izgledaš drugačiji."
     "I jesam drugačiji."
     "A šta je sa olupinom na Marginisu? Došli su da nam je predaju u ruke? Radi odbrane?"
     "Ne znam", reče Najdžel. "Ne smeš misliti da ja sve razumem. Došli su da bi uspostavili vezu, znajući za Akvilu. Znali su da je sav organski svet krhak. Nadali su se, ipak, da postoji određeno srodstvo."
     "I nešto ih je zaustavilo."
     "Verujem da su sami sebe zaustavili." Najdžel uzdahnu i prenese težinu tela na drugu nogu, stojeći s rukama u džepovima. "Rat. Vasko je imao oružje. Verovatno je u njihovim redovima izbio sukob koji je prouzrokovao sve to. Zbog čega bi neko doneo nuklearnu smrt iz dalekih zvezdanih prostranstava?"
     "Odbrana od Akvile?"
     "Možda. Ili protiv neke druge njihove grupacije."
     "Možda bismo to mogli da otkrijemo."
     "Da li bismo mogli? Pitam se i sam. I u svakom slučaju - zašto bismo marili za to. Uzroci su mrtvi - imamo samo posledice."
     "Posledice?"
     Gospodin Ičino se namršti, a Nika sa zanimanjem podiže ruku. Studen u prostoriji je čilela dok je difuzni sjaj sunca odašiljao pruge svetlosti kroz dva južna prozora. Najdžel se opustio. Sada je osećao potrebu da bude izvan ovog mesta, izvan ovog nezadovoljavajućeg kruga objašnjenja, pa je pokušao da zgusne svoje tumačenje.
     "Naša prošlost odista jeste hrpa naučenih trikova. Naučili smo da se vezujemo u parove, društvene mehanizme. Zatim je došao na red lov na krupnu divljač. Kada je i to minulo - sve planete su konačne - započela je zemljoradnja. Iz toga su se razvili tehnologija, kompjuteri, napredak u informisanju nužno praćen napretkom u uskladištavanju znanja i podataka - to je apsurd na koji se kompjuterske civilizacije redovno nasuču. Oni su u redu, doista - mi smo nepouzdani. To je zato što u nama postoji napetost koja proishodi iz načina na koji smo se razvijali. Kompjuteri se ne razvijaju, oni su razvijeni. Planirani su da budu određeni, bezbedni, sigurni. Takvi i ostaju, ukoliko prežive samoubistvo svojih praotaca. Ali ta stvar u Akvili jeste jedno kompjutersko društvo koje se opredelilo za preventivan udar - da bi zaustavilo organske oblike pre nego što se ovi rašire među zvezdama, da bi otkrilo odomaćene kompjuterske svetove i neizbežno ih uništilo."
     Najdžel zastade. U kolibi se osećalo bezvazdušno iščekivanje.
     "Onda mi..." zausti gospodin Ičino.
     "Mi moramo postati bolji no što jesmo", reče Najdžel. "Ali, do đavola, zaista nije u tome stvar. Mi možemo imati više snage od te nastrane bande robota iz Akvile. Ulaženjem u..." Najdžel se nasmeja, sležući ramenima. "Shvatićete to, hoćete. Univerzum suština. Mesto gde se subjekt i objekt rastvaraju."
     "Novi sinovi..." započe Nika. "Oni govore o..."
     Najdžel uzdiže ruke kikoćući se. "Oni su pohabana strana jedne stare ploče - strah od smrti plus gomilanje stvari."
     Okrenuo se i pogledao prema zjapećem ognjištu.
     "Treba nam još drva", reče on.
     Dok je preturao po džepovima tražeći rukavice, pronašao je jedan novčić. Ushićen, bacio ga je uvis zaparavši njime vazduh. Vešto ga je uhvatio prstima i podigao ga. Držan prema žućkastom Suncu, novčić ga je pomračivao; oko njega se video svetao krug. Perspektiva je poricala prirodni red. Čovekova rukotvorina oslepljivala je čak i tu strahotnu pećnicu koja je visila na nebu.

     Kada su se vrata kolibe zatvorila za njim, Nika reče: "Šta mislite o ovome?"
     "Ne znam."
     "Znali ste ga odranije. Da li se promenio?"
     "Naravno."
     "Veli da zapravo ne može opštiti sa tim u sebi."
     "Niko nikada to nije bio u stanju."
     Ona se namršti. "Ne razuzmem vas."
     "Kod njega je ranije postojala napetost. Sada je ona iščezla", reče gospodin Ičino. "Pre je stalno tragao za nečim. Nekakvim odgovorom."
     "Da li ga je pronašao?"
     Lice gospodina Ičina se opustilo postajući glatko i oko očiju.
     "Mislim da je otkrio da je traganje bolje od nalaženja", reče on.

     Ispred njega pružalo se zaleđeno tle nalik na čist opran tepih. Ispustio je oblak dima u tom pravcu. Sneg je škripao, svež vazduh se usecao u grlo, radosno pevanje ljubav zauvek, skakanje kruženje, letenje umiranje, provaljivao je zakoreli sneg pri svakom koraku, tonući u pamučni zagrljaj pod sobom, taj omekšani svet uslužno mu se podastirao sa završetkom svakog koraka, njemu koji je hrlio zavičaju, prema središtu praštajuće Zemlje.
     Kapljice ljute vreline orosile su mu naborani vrat
     Sunce je plamsalo iza zastrtog neba
     neizmeran plavi okean oživeo je lepršanjem
     ptičjeg života - točeći se iznad i kroz njega -

     "Zabrinuta sam za njega", reče Nika. Sklopila je drhtave ruke na stolu.
     "Nemojte", reče gospodin Ičino. "Već ste mi rekli da je Najdžel učinio stvari koje niko drugi ne bi mogao da pronikne. Dešifrovao je zvezdanu kartu. U stanju je da prepozna obrasce koje drugi..."
     "Da, da. Kada bih samo mogla da budem sigurna da je s njim sve u redu."
     "Znate, Nika, kada sam ja bio dečak, imao sam jedan dvotaktni skuter. Poklonili su mi ga moji roditelji. Bio mi je potreban da bih njime putovao u školu."
     "Da?"
     "Ima u toj priči jedna pouka." Dodirnuo ju je rukom tešeći je. Kroz zamagljen prozor mogao je videti kako Najdžel prti sekiru i probija se kroz duboki sneg kasne jeseni prema drvljaniku. Četvrtasti prozor uokviravao je tu scenu nalik na sumerske otiske na drvenim pločama.
     "Čekao sam nedelju dana pre no što sam ga upotrebio", nastavi on. "Toliko sam se bojao te stvarčice. Imao je 150 kubika i bio sam veoma iznenađen kada sam prvi put skočio na nožni starter a on začangrljao u život. Uzjahao sam ga i stao ponosno da krstarim mojom ulicom, mašući roditeljima, pozdravljajući susede. A onda je mašina crkla. Nikako više nisam uspevao da je upalim. Morao sam da odguram skuter kući."

     Uzdigao je sekiru i uz jasno čujno svek zario je u nareckan panj. Drvo se cepalo, pucalo, a Najdžel je osećao kako njegovi zategnuti mišići dostižu ispunjenost u ovom činu, kako se slučuju u donjem prevoju njegovih leđa dok on obavlja posao i sečivo duboko prodire prema raspevanoj zemlji, pribijajući ga zaljubljeno uz ovaj dan.
     To se topilo.
     A on stoji na visokom grebenu, na ispustu slojevite i hrapave stene. Posmatra skakutavu igru kosmatih stvorenja dole u dolini dok gromka kadenca vijuga naviše prema njemu obujmljujući ga i on odjednom počinje da igra, cepajući drvo svetlucavom oštrom sekirom, prijanjajući uz ritmičko dobovanje skakanja, kruženja, letenja, umiranja, u činu parapočetnog sečenja drveta, osećajući u tom prolaznom trenu vezu između čina i porekla tog rasprostirućeg zadovoljstva od čistog fizičkog rada, tu radost pokreta...
     ...uzdiže sekiru, tank popustljivog drveta još je u njegovim ušima i on je u jednom drugom trenu...
     To se topi.

     "A onda sam proverio da li gorivo dospeva u karburator, pošto sam uzput utvrdio da svećica radi ispravno. Očistio sam mlaznice, okinuo starter i motor se upalio ugodno predući. Očigledno da je komadić tkanine, od krpe za čišćenje ili nečeg sličnog, zapao u uzanu cev za dovod goriva."
     Nika je klimnula glavom.
     "Tada sam ga ponovo izneo na ulicu i posle otprilike dva minuta zabrundao je, zakašljao se i još jednom stao."

     ...a ipak, a ipak on vidi da su ova vilovita igra i klizajuća ekstaza mišića samo deo ali ne i sve ono što on jeste i, oslanjajući se na sekiru, osećajući je kako visoko lebdi u gravitacionom potencijalnom zdencu proždiruće Zemlje, on se seća rada iz davnih vremena u dalekoj sivoj Engleskoj, na tom prekrasnom ostrvu gipkih ritmova, grupa ugljara koji su tovarili mrke džakove za hladnih turobnih jutara i vejavice sitnog snega po neizmernim hrpama uglja koje su raznosili ljudi i kamioni, Najdžel je radio samo za novac, kako bi omogućio sebi retke trenutke vedrine u kući - toplota i čitanje, uz žućkastu svetlost, dok se tanana matematika razvija pred njim, jedan svež jezik, koji je obećavao da će ga uzdići do novog kontinenta euklidske radosti, transendentalno venčanje ekonomske i čiste misli do podzemnih nevidljivih ritmova sveta, cedeći red iz razbarušene džungle života, mešajući se ipak u tom vrtoglavom trenu sa životom, ne deleći svet na subjekt i objekt već ih skopčavajući, mešajući ih, ta sekira hiperbolično gonjena napred atomima kože njegovih ruku dok su one tonule u molekularnu rešetku drvene drške, sva suštastva izdvojena iz iste fino uvrćuće tvari, bez ikakvih interfejsa, stari dualiteti koji besciljno zapljuskuju granitnu masu uistinu jednog jedinog samosvojnog matematičkog rešenja, koje rađa univerzum, radosno pevanje, ljubav zanavek, i kroz ta sočiva on vidi pustinju, Snark promiče iza njegovih iskolačenih očiju i otvara mu svest za delić toga, ali siroti mutni mrtvi Snark ne meša se s tim, ne struji u to, ne, samo krhotine, iveri se probijaju kroz more kategorija koje je predstavljao budžum Snark i pričvršćuju ga zanavek za ućuškani svet subjektobjekt življenjeumiranje.

     "Jednom sam imala sličan problem", reče Nika. "Jeste li proverili da li ima vode u gorivu?"
     Gospodin Ičino klimnu glavom i podiže svoju ohlađenu šolju u kojoj se kafa njihala poput velikog crnog kovanog novca. "Još jednom sam sve proverio, prislonio ga uza zid, na ulici i ponovo ga upalio. Čekao sam neko vreme i on je dobro radio. Tada sam ga uzjahao, projezdio dva bloka da bi se on opet zagrcnuo i ugasio."
     "Izluđujuće."
     "Da. Postoji jedna stara šala: 'Sklop japanskog bicikla zahteva veliki duševni mir'. Stoga je neophodno postići to."
     "I stoga ste potražili grešku u naizmeničnoj struji?"
     "Da. Prošao sam čitavu uobičajenu dijagnostiku."
     "I?"
     "Nije bilo ništa od toga."

     ...pa ipak Snark je posedovao deo toga, svi oni su imali ivere pojedinosti, kao u priči o sedam slepih ljudi, i rastapajući slon Snark zasigurno je bio poznat ferit jezgru, koje je on/to/ono proishodilo iz kompjuterske civilizacije što je zbrisala Ikarusov brod, razbila ljusku jajeta, koja je sada ležala na Marginisu, sprečila pokušaje da se prenese znanje bićima koja su mogla (trebalo je) da postanu ljudi. Ta drevna živa bića, koja su stvorila olupinu na Marginisu, i Ikarus - leteće slike reptila, bleskajuće čeljusti koje su se sklapale kao ruke - jesu li ona pala tako nisko da bi se upustila u rat? Da li je njihove zavičajne svetove uništila mašinska inteligencija? Život je vrveo u galaksiji. Kompjuterska civilizacija nije mogla izbrisati sve biosfere, neminovno je morala povući okidač unutrašnje nestabilnosti, nešto što je doseglo do ove predstraže koja se njihala oko Sunca i ubila Ikarus, neizmerno velik zvezdani brod, glomazan a siguran i olupinu na Marginisu, sve to kada su reptili bili tako blizu i u nekoj vezi s Velikom nogom. I tako su mašinska društva primila poziv drevnih reptila. Osetila drhtaj koji je Ikarusova gromada izbljuvala, njihov ropac, koji je Najdžel prouzrokovao, Snark streljajući u elektromagnetski krik, njegova naponska kola samo se tupo sećajući onoga što traže, možda s mutnim priželjkivanjem da unište Ikarus i olupinu na Mesecu ali Snark je bio duboko smućen unutar sebe, cvileći u dubokoj noći koja ga je obuhvatala, jedan vuk pušten iz hladnog njihanja, da bi prošao pored Meseca i spustio fuzionu kapsulu, učinio je da se sveže sunce rascveta nad Marginisom ukoliko olupina reaguje, ali onda nesposoban da priđe, Najdžel komarac u njegovom oku. Najdžel tup za večnost ispiranja koje more izvodi na Mesečevoj obali...
     Zastao je. Zariva sečivo u panj spokojstva i okreće se, hoda do obližnjeg goletnog brda, s plućima koja šišteći ispuštaju suv vazduh, s nogama koje sabijaju sneg što oštro škripi i istiskuje miris bora prema njegovom nosu kao emajlirani laki treptaj kroz visoku zimzeleno drveće što se ispružilo zahvaljujući ljutoj konkurenciji, jedva čujan šapat lahora koji ih talasa i mreška sićušan vrtlog udaljen nekoliko metara, kružno prisustvo ocrtano svojim teretom uskovitlanih čestica, prašine, ljuspica, kovitlac leda. To se usisalo u tle i on je ušao u to, osetio metenje njegovog vetra i time odmeravao njegov sićušni svet koji je uništio, ustalasao to zauvek u majušna strujanja, krug koji je bivao progutan i ponovo rođen.
     Na ispustu brda osetio je studeno šibanje vetra i odjednom je preko kristalnog jaza doline uočio mikroskopsku kretnju na udaljenoj čistini, jednu tamnu tačku uokvirenu elipsom od drveća, mrlju koja se smrzavala dok ju je posmatrao, okretanje glava, njih dvoje slepljeni duž vidika, kao da ih je milenijumima jedno večno ispiranje svetlosti zarobljavalo u izmičuće tačke opažanja koje su se rasprskavale iznad njega, nizovi svežih grumena na šumskom tlu, himni pevanih na rubu čovekovih slušnih mogućnosti između gorostasnog drveća, sveobuhvatni groktavi život proizišao iz okriljujuće šume, a kroz to krivina Meseca govori o drugim podzemnim osećajima, onaj isti uokvireni red koji juriša da oživi duž okomitih paraboličnih linija bačenog kamena, treperavo pomaljajućih struktura koje, viđene za tren, bole iznutra i podgurkuju Veliku nogu ka čoveku i dok ta varnica promiče između njih kosmata uznemirena mrlja uzdiže ruku, kolebljivo pipajući naviše u slojevitom vazduhu i zastaje, stidljivi strahovi vraćaju se u taj gest, ruka se spušta i staro biće izmiče, zamičući za skrovitu ivicu drveća, Najdželove zamagljene oči slede senku i znaju da ono novo lišce i lice sveta...
     - koje je sada upijeno i menja ga...
     - smešano...

     "Na kraju sam shvatio o čemu je reč", reče gospodin Ičino. "Ispod sedišta nalazile su se opruge koje služe kao podloga sedištu. Te opruge bile su suviše meke. Dozvoljavale su da sedište predaleko sklizne. Ispod toga nalazila se cev sa gorivom, na samom vrhu karburatora. Sedeći na tom sedištu pritiskao sam cev i tako prekidao dovod goriva..."
     "A da se, sam po sebi, ciklus kretanja goriva nije zaustavljao", zaključi Nika.
     "Tako je. Nije bilo nikakve greške u samom ciklusu, nego samo u mom odnosu prema tome."
     Nika nabra veđe.
     "Na isti način većina nas gleda na ovaj svet", produži gospodin Ičino. "Ne možemo da rešimo probleme zato što smo uvek iskopčani iz sveta, stalno u pokušaju da njime manipulišemo, kao kada bi neko poželeo da upotrebi klešta za raspirivanje vatre."
     "I vi mislite da je ovo što se dogodilo s Nejdželom..."
     "Nije slučajno da je on obavio tako mnogo originalnog rada na olupini na Marginisu. Naučio je da se pomeša s ciklusom."

     ...probio se do drvljanika, gruba tkanina njegovog radnog odela trla se i grebla mu o kožu i prosuđivala da je bio u pravu u pogledu cvokotanja na nebu, to se kidišući primicalo spuštajući se sada strmo niz padinu prema dolini gde je štrčalo nakostrešeno vižljasto drveće i sada kada je on okrenuo glavu pomolilo se iznad ivice grebena, blago nagnuto napred u punoj brzini koja je trebalo da priredi iznenađenje, punačak nasićen oblik u petljastom spuštajućem luku koji se sada naginje u glatki cikloid, dok Nejdžel stupa kroz prianjajući sneg prema čistini koja teskobno pritiska posle disanja na oštrom vazduhu koji povezuje i prepliće, zatim šišti, napolje, olabavljuje i dovršava.

     Zvuk dobovanja koji je dopro odozgo prekinuo je njihov razgovor. Nika je poskočila kao oparena i stala da se obazire unaokolo tražeći izvor zvuka. Gospodin Ičino je prvi priskočio prozoru. U kvadratnom okviru opazio je pokretnu tačkicu, mrlju koja je podsećala na ljutitu muvu, uhvaćenu u tegli, priliku koja se spuštala niz padinu i zamicala za ivicu drveća.
     "Grejvs", reče on. "Vratio se. Sa njim je još jedan čovek."
     Nika se ugrize za usnu. Počeli su grozničavo da oblače kapute.

     Najdžel stupa na čistinu u tunel koji se uzdiže do prelivajućeg mora drveća, stupa iz večnog zelenog skloništa u otvorenu cev vazduha koja povezuje Zemlju s čavrljajućim glasovima gore, ispruža mu vrat natrag i zamišlja kako je Velika noga to video, ludačko klepetanje krila koja se obrću, Grejvs nišani iz lebdeće furije, ostatak grupe raštrkan je u panici, raširenih očiju, Grejvs i mašine melju u poteri za njima iznad gusto poređanog drveća sve dok ih konačno on ne gubi iz vida, a onda Grejvs nastavlja pešice, da, i Najdžel oseća da ga nešto gusto preplavljuje iznutra, poput zvuka zujećih rotora u neposrednoj blizini i sjajna koža metala razdvaja se da bi pokazala svoje ždrelo, neki čovek pojavljuje se u tim ustima i skače jednim klizećim pokretom u sneg, ruka se kruto uzdiže dok savijena kolena sačekuju sudar s tlom, ruka i puška njišu se zajedno levo i desno, hvataju Najdžela u puškomet, prilika koja zaobilazi, čovek koji pogureno trči napred ispod istupljenih oštrica čije senke brišu, brišu iznad njega i Najdžel zastaje osećajući još nešto, baš kada se iz sjaja helikoptera pojavljuje još jedna figura, neki stariji čovek, sav ušuškan u debelu odeću zbog velike studeni, ulazi u vidokrug, dok mlađi čovek stupa napred lagano držeći pušku, njegove blage crte usredsređene su na liniju koja povezuje otvor cevi s Najdželovim grudima, guste crne obrve nakostrešene u grču koncentracije, čizme škripe u zbijenom snegu "Drži ga na nišanu!" dok se stariji čovek približava "On nije taj ali... ne znam..." sedo lice se krivi u izraz začuđenosti, zaustavlja se i s rukama na bokovima posmatra Najdžela, "Čini mi se da ovog druškana odnekud poznajem", dok Najdžel strelja očima ka nebu u punoj pripravnosti, stopala ukopanih u tle, povlačeći nit kroz prozor između njih, "Možda ga je Ičino pozvao upomoć", kundak puške opisuje spore krugove, a lice mlađeg čoveka se raspaljuje i osipa mrljama uzbuđene rasrđenosti, ruka pritiska čeličnoplavi metal da bi istisnula grmljavinu života iz toga "Pomozi mu", rotori se meljući zaustavljaju. "Slušaj druškane, nisi li pomalo star da bi se motao ovuda, ti i tvoj prijatelj Ičino. Bilo bi lepo sa tvoje strane ako bi", Najdžel hvata prvi slog udaljenog uzvika, Nikin tanušan visok glas, on veli: "Star? Već sam nadživeo Mocarta i Anu Frank, to da, no, ovde smo svi stari", dok gleda kako će ga mladi čovek već u sledećem koraku uzeti na nišan, ali sada trigonometrijski proračunava položaj srebrnastog glasa iza sebe i oseća da će, ako puška progovori, dok on pokušava da je zgrabi, metak otići u tom pravcu, prema kolibi, stoga tone u disanje, disanje i Grejvs, bivajući udahnut, vrti glavom i sa grimasom na licu govori: "Nemaš nameru da pričaš ti - hej..."
     Nika i gospodin Ičino zajedno su zaobišli platformu od zimzeleni i Grejvs ih očuva. Zaustavili su se ispuštajući oblačiće pare iz usta, nadgledajući čistinu. Kada je gospodin Ičino ugledao pušku nagonski je hteo da odskoči natrag u zaklon, ali baš u tom trenu Grejvs osorno viknu: "Hej vas dvoje. Dođite ovamo." Zavladao je tajac. "Nemojte da se igrate sa životom." Osmotrio je Niku, i ona njega. Polako su prešli poslednjih pedeset metara koji su ih razdvajali od mesta na kome su, suočeni s Najdželom, stajali Grejvs i onaj čovek žućkaste boje lica. Mlađi čovek je delovao opasno, ipak nije napravio nijedan nagao pokret. Ravnomerno je njahao puškom od Najdžela do Nike i Ičina i natrag. Ičino je ovo tumačio kao loš znak za sve njih, ukoliko bi bilo ko načinio neki neočekivan pokret dok je puška uperena na drugu stranu; refleksno potezanje obarača bi...
     "Poslednji put kada sam bio ovde nisam dobio veliku zadovoljštinu", reče Grejvs i dalje s rukama na bokovima. "Stoga sam došao s malim sredstvom ubeđivanja. Znam da imate onaj moj film."
     "Nemam... " poče Ičino.
     "Nećemo da se lažemo."
     "Uništio sam ga kako sam vam već rekao."
     "Tek ćeš reći istinu."
     "Nema ničega..."

     ...kao da su nikla ni iz čega osećanja i želje uračvale su se poput letnje munje preko nepomičnog svoda njegovog bića i, da bi ih rasejao, kao sveža zrna kukuruza, pomešao se s njima, usisao ih u sebe, da bi video čemu valjaju i integrisao je to treperenje tako da je postalo troma magla koja se rasplinula u neprestani mrmor sveta, jedno potpuno prazno mesto koje je čekalo u svakom trenutku da bude ispunjeno, vreme poput vode koja se sama uobličavala u pripremi dogadaja '... ništa...' kada Grejvs učini korak napred i ruka mu se podiže, šaka preteći naraste u letu stremeći nadlanicom ka licu gospodina Ičina, mali čovek se trza unatrag u poslednji čas i, dobivši pljoštimice po levom obrazu, stopalo gubi oslonac a telo se okreće dok pada, da bi ublažilo udar, beli kristali odskaču tamo gde je provalilo zakoreli sneg i Grejvs koji polazi napred, okrenute glave, koja posmatra Ičinov pad, mladić čvrsto drži pušku uperenu u Najdžela; dok taj trenutak protiče, Nika dahće, Najdžel vidi kako se čovek s puškom samopouzdano i pripravno okreće ne ostavljajući prostor za akciju...

     Gospodin Ičino je škiljeći pogledao Grejvsa i osetio ukus krvi u ustima.
     "Ma slušaj, valjda ne misliš da sam toliko glup da ne vidim šta se ovde zbiva. Ti i tvoji", nehatno je mahnuo rukom, "prijatelji nameravate da napravite senzaciju od toga. To vam je namera, zar ne? Ili, pak, procenjujete da te proklete spodobe koje su me zamalo lišile života zaslužuju da žive." Činilo se kao da Grejvsovo iskrivljeno lice ispunjava nebo iznad njega.
     "Oni zaslužuju. Molim vas pokušajte da shvatite. Jednostavno ne želim da ih uništite pažnjom koju biste izazvali. Kucnuće čas kada će moći da budu proučeni. Ali ne metodima koje biste im vi nametnuli."
     Grejvsov glas se stegao u škrgut. "Ponovo lažete."

     ...vreme se stiska u beskrajne sleđene trenutke, puška se pomiče nadesno dole se Ičino bori da stane na noge, pobadajući jednu ruku u sneg iza sebe, taj pokret je pokriven, a Grejvs uzmičući i puckajući prstom daje znak drugom čoveku, mušica puške podiže se, dok se oči usredsređuju na Ičinovo levo koleno, a čistina se zaogrće omotačima ispunjene tišine, čekajući, čekajući... "Mislim da ste se našli u pogrešnoj bajci", kaže Najdžel da bi skrenuo pažnju, prava reč počinje da koči prst na okidaču, koji se blago grči u jasnoj svetlosti, onaj čovek učvršćuje rad svojih kostiju kao rešetku od kalcijumovih šipki, svaki mišić se zateže dok Najdžel munjevito upućuje svoje desno stopalo naviše, prema čovekovom laktu, osećajući kako peta njegove čizme pogađa cilj, a Najdželovo telo kreće napred, čovekova ruka grčevito vapije za svetim metalom, no momentum joj oduzima oblik, dah zviždeći izlazi iz njega kroz suve cevi dok puška odleće u rasipanju svetlosti. Najdželova peta klizi s lakta i spušta se na sjajni mrki drveni kundak puške dok se čovekov vrat trza u stranu i njegove ruke grabe poslednji izbavljiv tren sa okidačem koji se naginje unatrag ispod klizavih prstiju, a grlo cevi bljuje prasak sjajne buke u kristalizovan prostor izdišući plavi oblak u pravcu ugaženog snega, pokopavši olovnu kuglu u prijemčivu zemlju...

     Do trenutka kada se gospodin Ičino podigao na noge, Najdžel je imao pušku u rukama, a Grejvs se povlačio, žmirkajući, s rukama sklopljenim prema Najdželu.
     Onaj mladić još je ležao s licem u snegu, gde je pao pošto ga je Nika saplela. Da se nije bacila na njega, možda Najdžel ne bi imao vremena da dograbi pušku. Najdžel ju je sada čvrsto držao. Repetirao je zatvarač i postavio oroz na gotovs. Čovek se, pomažući se rukama i kolenima, podigao iz snega i stao unezvereno da gleda oko sebe. Delovao je ošamućeno i kao da još nije bio u stanju da shvati šta se dogodilo. Niko nije progovarao.
     "Hteo bih da porazgovaram s vama", obrati se Najdžel Grejvsu. Uzeo je čoveka pod ruku i poveo ga nekoliko metara dalje.
     Razgovarali su tako tiho da ostali nisu čuli ni reč. U Najdželu nije bilo ni nagoveštaja napetosti, a u njegovom opuštenom držanju počivala je suština njegove moći. Kada se Grejvs okrenuo po završetku razgovora, Ičino je doživeo šok videvši promenu izraza na njegovom licu. U tim očima s teškim kapcima nazirao se neki novi mir a u isti mah to lice je nosilo neku udaljenu tugu, kao da je Grejvs upravo saznao nešto što radije ne bi želeo da zna. Gospodin Ičino je bio svestan da se njih dvojica više neće sresti. Najdžel potapša čoveka po leđima. Grejvs se, zastajkujući u govoru, obrati svom pratiocu i oni se uputiše prema helikopteru. Popeli su se u kabinu i za nekoliko trenutaka elise su počele da se okreću.

     ...voleo je taj uzdižući kovitlac dok se magla snežne prašine vijorila ispod mašine kao zvonki kristali koji pokušavaju da iznova polete - zbogom - tu neumornu energiju uma voleo je najviše kada je svako čulo zauzvrat hrlilo da dograbi masno prase koje je predstavljalo ovaj svet čak i sada kada maše gore ka zastrtim licima što se udaljavaju, njegov gest sličan crti izgrebanoj preko prostora između njih, Ičino počinje da govori, ali ga Najdžel prekide rekavši: ne; treba da završi posao, predviđajući da će docnije prežvakavati ovaj trenutak pored pucketavog kamina, vruskajući kokice, pijuckajući podgrejanu jabukovaču, u ovom času to bi bilo kao da stomak zavija od ispijenog viskija, ne, kasnije je bilo dovoljno skoro, a i sve u dobro rastapajuće vreme koje zaglađuje ivice događaja izvija se unatrag u okrepljujući vazduh i hvata pušku za njenu dugačku i glupu njušku, baca je uvis, mušica seče dragoceni vodonik, uleće među drveće gde, tank, udara u panj obložen korom, koji prigušuje zvuk, ova kretnja oslobađa sjaj radosti koji se širi preko Nikinog lica, i Ičino se propinje na prste da bi ispratio glupu cev duž njene parabole, njen lom obeležava kraj njihovoj brizi, Ičino se okreće da bi osmotrio iščezavajući helikopter, koji prede kroz sve svetliji vazduh, Najdžel mrmlja kako svet tonući nestaje dok napola sluša zvuk koji se gubi, i posmatra maglovite oblike povezivanja, šum shvatanja što uskrsava, on oseća da ga rečenica napušta, izgovarajući je zna to po prvi put: "Grejvs je sazdao svoju budućnost pre no što je došao ovamo", jer odista, taj čovek je bio slobodan, odranije slobodan svota je bila njegova...

     "...pre no što sam došao ovamo", okrete se gospodin Ičino, usred uobličavanja izraza svoje zahvalnosti, okrete se i opazi treperavu tačku koja je klizila iznad vrhova drveća prema grebenu. Paperjasti oblaci su se podigli i sunčeva svetlost ćudljivo je prodirala kroz njih. Kada se helikopter približio grebenu, zašao je u oštricu sunčeve svetlosti. Dok se naginjao, jedna strana njegove glatke kože uhvatila je svetlost, što je izazvalo neobičan optički efekat, sjajnožuto svetlucanje. Gospodin Ičino vide kako je jedna plamteća iskra ikočila iz drveća i pretvorila helihopter u pucketavu narandžastu loptu. Žmirnuo je i vizije nestade; ostao je samo treperav odraz slike na njegovoj mrežnjači. Od helikoptera ne beše ni traga ni glasa. Osluškivao je ne bi li uhvatio njegovo tupo čegrtanje. Ništa se nije dalo čuti na zvučnoj pozadini disanja vetra u vrhovima drveća. Da li je helikopter tako brzo zamakao za rub grebena? Nije umeo da kaže. Okrenuo se da priupita Najdžela no ovaj se već bio uputio prema drvljaniku.

     ...iznad svih Grejvsovih monomanskih nastojanja, čitavog tog smešnog posla s puškom, Grejvsov poslednji susret s Velikom nogom pre večnog trena, prizivao je u sećanje sirotu dragu civilizaciju računara, koja je cvokotala u tami između zvezda, plašeći se da upotrebi radio, da ih mlade organske rase ne otkriju i ne rastrgnu ih zarad parčeta žice, pa ipak, jedan računar mogao je postati zao kada se nađe pritešnjen u ćošak, budući spreman da uništi životinjske kulture u povoju, pre no što se razviju, oh kakva je ovo stara kurva od galaksije bila kada je rasipala energiju kilobak za nano sekundu kao siroti iščezli Grejvs, sa svojim delimično ispravnim akcijama ali pogrešnim osećajem za povezanost stvari, bez osećaja za radosnu uznesenu pesmu koja je sve ovo značila, toliko sličan starom maglovito zapamćenom Najdželu, vezanom za događaje konopcima brižnosti, od kojih ga je svaki povlačio, potezao ispod talasa, Aleksandrija Snark dragi dragi Tata, da Najdžel vidi kako se osećao nekad, ali sada on prevrće džepove s osećanjem šaljivog iznenađenja, širi ruke prema svetu, prazne ruke, njegova prošlost je ukradena, oslobođen je prtljaga onoga što je nekada bio, to se topi, on se smeje, slobodan i ispran u ovom univerzumu suština i spreman za Akvilu, da on se smeje...

     Kada su njih dvoje stupili u toplu kolibu i, trupkajući čizmama, skinuli nahvatali sneg, Nika reče: "Sumnjam da ćete ikada više videti onog tipa."
     "Ne. Svako izvlači pouku iz svog iskustva", odgovara gospodin Ičino razmišljajući o Velikoj nozi. Prišao je prozoru i video Najdžela kroz kvadratni okvir. U jednom trenutku ivice prozora uhvatile su ga u žižu. Iza Najdžela otvarala se nebeska zdela i sunce koje se još skrivalo iza poderotina magle. Najdžel se, njišući svoju sekiru, pomerao ka središtu jednog kružnog univerzuma.

     ...dok su mu pluća dahtala od napora on zastaje i gleda nazad prema užiženom prozoru i vidi ga kao nešto što ga ispaljuje, obrtanje olovnog pucnja onog mladića, ispaljuje napolje u talasavo svek, sečivo se zariva u natrulu raspuklinu, komadići drveta rasprskavaju se oko njega tumbajući se svojim ravnim površinama, lom kristala koji se obrću oko asteroida zasecajući hladno, mišićima stegnuto topljenje, pete koje se zarivaju u zgusnuti sneg dok ga Zemlja drži u svom žestokom bezvremenom zagrljaju, on je njezin deo, on poseduje vlastito gravitaciono polje, a misli jure poput letnje munje kroz strujeće brisanje osećanja na kome pluta preko svakog trenutka, topeći se. Gore se nalazila galaksija, roj belih pčela, svaka od njih jedna beskrajna struktura sama po sebi, disk koji se obrće i preseca prostor prema vlastitim zakonitostima. Najdžel nije u stanju da spozna ko je bacio disk i ne mareći mnogo za to, jer toga je bilo dovoljno i ovde, pri krhkim Zemljinim osama, svaka nova istina stapa se sa starom, dok njihovi delići sveta protiču kroz njega, hajde da sva trojica kidnemo odatle jedne od ovih noći kada su se kontinenti dodirnuli među sobom i da pribavimo opremu pa da odemo i odamo se krvavim pustolovinama među Indijancima seča drveća, cepanje Andromede na tri dela na teritoriji od Oregona do Akvile na dve-tri nedelje ili više svi trenuci nestajali su kada bi ih dodirnuo da bi se rasprsnuli i raštrkali a ja ću na to, dobro, može, što se mene tiče...
     I to se topi...
     "Najdžele", začu se Nikin glas. "Hoćeš li još malo kafe."
     ...dim kolibe mešao se sa obnavljanjem...
     "Svakako", doviknu Najdžel. "Evo me za koji tren."
     ...večno, to se topi da on se okreće i da to se topi i on pada kroz to topljenje i okrećući se da i da večno to se topi...




